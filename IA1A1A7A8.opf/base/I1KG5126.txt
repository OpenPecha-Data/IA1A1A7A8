རྫོང་པ་ཀུན་དགའ་རྣམ་རྒྱལ་གྱི་རྣམ་ཐར།
ཤང་ཀང་ཐེན་མ་
བ་སྨན་ཁང༌།

རྩོམ་སྒྲིག་འགན་བཤུམ་གསན་པ་རྡོ་ནི།
རྩོམ་སྒྲིག་པ བསླབ་གསུམ་རྒྱས་མཚན་
དུན་ཤོག་ཇུས་འདོད་པ། དགེ་ལེགས།

རྫོང་ལུགས་བསྟན་པའི་མངའ་བདག་མཆོག
ཀུན་མཁྱེན་ཀུན་དགའ་རྣམ་རྒྱལ་ཞབས།

སྔོན་འགྲོའི་ཞུ་མཆིད། 
ང་ཚོས་ཧ་ཅང་ཐག་མི་རིང་བའི་ལོ་རྒྱུས་ལ་ཕྱིར་
བལྟས་རེ་གནང་ཚེ། དངོས་གནས་སེམས་གཏིང་ནས་གྲང་
འདར་རྒྱག་ངེས་ཤིང༌། ངའི་ངོས་ནས་དེ་བས་ཀྱང་ཞུ་མི་
དགོས་པ་ཞིག་རེད། གང་ལགས་ཞེ་ན། ང་རང་གངས་ལྗོངས་
གྲུབ་མཐའ་ཆེན་པོ་རྣམ་བཞིའི་ཡ་གྱལ་དཔལ་ལྡན་ས་སྐྱ་པའི་
གྲུབ་མཐའི་ནང་གསེས་རྫོང་ལུགས་པའི་གདན་ས་གོང་
དཀར་རྡོ་རྗེ་གདན་གྱི་བཤད་སྒྲུབ་བསྟན་པའི་རྒྱུད་འཛིན་
པར་ཁས་འཆེ་བ་ཞིག་ཡིན་རྐྱེན། རྫོང་ལུགས་སྤྱི་ལ་སེམས་
པའི་ལྷག་བསམ་ཅུང་དམིགས་སུ་གསལ་བ་ཞིག་ཡོད་དགོས་
ངེས་ཡིན་ཀྱང་ད་ལྟའི་ཆར་ང་ཚོ་བོད་གངས་ཅན་པའི་རིག་
གནས་སྤྱི་དང་ཁྱད་པར་ནང་བསྟན་གྲུབ་མཐའ་ཆེན་པོ་རྣམ་
བཞིར་ཆ་མཚོན་ན། གཞན་ངོར་ཁ་ཕོ་ཆེ་མདོག་ག་ཚོད་
བཤད་རུང་དོན་ངོ་མའི་ཐོག་ནས་བཤད་སྒྲུབ་ཀྱི་རྒྱུན་ཆད་དེ་
མ་སྟོངས་ཙམ་ཞིག་ལས་མེད་ལ། རྫོང་ལུགས་ནི་དེ་བས་ཀྱང་
རང་རྐང་གི་ལམ་འབྲས་བཤད་རྒྱུན་སོགས་ཕལ་ཆེར་ཆད་

ཟིན་པའི་གྲས་སུ་ཚུད་ཡོད་པར་མ་ཟད། དེ་དག་གི་ཡིག་ཆའི་
རིགས་ཀྱང་ཧ་ཅང་དཀོན་པར་སྣང༌། དེར་བརྟེན་རང་ཅག་
ཁ་བ་རི་པའི་ཞིང་ན་ཕ་མེས་སྐུ་དྲིན་ཅན་གྱི་ཟུངས་ཁྲག་ལས་
བཞེངས་པའི་རིག་གནས་གཞལ་དུ་མེད་པའི་རིན་ཐང་ཅན་
ཞིག་རྩ་བརླག་ཏུ་འགྲོ་ཉེ་བའི་དུས་རབས་ཛ་དྲག་ཅན་ཞིག་
ལ་སླེབས་ཡོད་མོད། ལུགས་འདིའི་ཞབས་འདེགས་སུ་འགྱུར་
བའི་སེམས་ཁུར་ཇི་ལྟར་ཁྱེར་དགོས་པའི་ཐད་བསམ་
གཞིགས་བྱ་མི་བཏུབ་པའི་གནས་སུ་གྱུར་ཡོད། དེ་ལྟ་ནའང་
རང་རེ་ཕ་རྒོད་སྲོང་བཙན་གྱི་བུ་བརྒྱུད་ལ་ཐེངས་གཅིག་
འགྱེལ་སར་སྒྱིད་ལུག་གི་ཞྭ་ནག་རེ་གྱོན་ནས་སྡོད་པའི་གཤིས་
ངན་རྩ་བ་ནས་ཡོད་མི་ཉན་པར། མེས་པོའི་རིག་གཞུང་གི་ཆ་
ལག་རེ་རེ་ནས་སླར་གསོ་ཞུ་རྒྱུའི་བློ་སྟོབས་ཤིག་ཡོད་དགོས་
གཤིས། གུས་ཅག་གིས་སྡུག་ཞེ་བསྐྱེད་ནས་དཔེ་རྒྱུན་འཚོལ་
བསྡུའི་ལས་མགོ་དངོས་བརྩམས་པ་ནས་ད་བར་ལ་དཔེ་རྒྱུན་
གལ་ཆེན་ཁ་ཤས་རྙེད་སོན་བྱུང་བ་རྣམས་རིམ་པས་དཔེ་སྐྲུན་
ཞུ་རྩིས་ཡོད་པ་ལས། ཐེངས་འདིར་དཔལ་ལྡན་ས་སྐྱ་པའི་
བསྟན་འཛིན་འཛམ་གླིང་མཛེས་པར་བྱེད་པའི་རྒྱན་དགུའི་

ཡ་གྱལ། རྫོང་ལུགས་བསྟན་པའི་མངའ་བདག་ཀུན་མཁྱེན་
ཀུན་དགའ་རྣམ་རྒྱལ་གྱི་རྣམ་ཐར་ངོ་མཚར་རིན་པོ་ཆེའི་
གཏེར་མཛོད》ཅེས་བྱ་བ་ཁོང་གི་དངོས་སློབ་རྒྱ་སྟོན་བྱང་
ཆུབ་དཔལ་གྱིས་མཛད་པ་འདི་བཞིན་དཔེ་སྐྲུན་ཞུས་ཡོད་
ཅིང༌། དེ་ནས་ཀྱང་རྫོང་ལུགས་ཀྱི་དཔེ་རྒྱུན་གང་རྙེད་འཚོལ་
བསྡུ་ཞུས་ནས་གལ་ཆེ་བའི་རིགས་འདེམ་བསྒྲིག་གིས་དཔེ་
སྐྲུན་ཞུ་རྒྱུ་མ་ཟད། འདི་ག་རྫོང་པའི་གདན་ས་གོང་དཀར་
ཆོས་སྡེར་རྫོང་ལུགས་ཀྱི་དཔེ་རྒྱུན་ད་ཆར་དངོས་སུ་བཞུགས་
རིགས་རྣམས་ཡོངས་སུ་འདུས་པའི་དཔེ་མཛོད་ཁང་ཞིག་
ཀྱང་འཛུགས་བཞིན་ཡོད་པས། རྒྱ་ཆེའི་གཟིགས་པ་པོ་རྣམ་
། པས་འདི་སྐོར་གྱི་དཔེ་རྒྱུན་གསར་པ་ཕྱག་སོན་བྱུང་རིགས་
གུས་ཅག་ལ་ངོས་སྦྱོར་གནང་རྒྱུའི་རེ་འདུན་རྩེ་གཅིག་ཏུ་ཞུ་
རྒྱུ་དང་། ཆབས་ཅིག་རྣམ་ཐར་འདི་ཉིད་བརྩམས་པའི་དུས་
རབས་ཅུང་སྔ་བའི་རྐྱེན་གྱིས་བརྡ་རྙིང་པའི་རིགས་མང་ཙམ་
སྣང་རྒྱུ་འདུག་ལ། སྐབས་འདིར་ནི་འདྲ་བཤུས་ཤིག་ལས་མ་
དཔེ་དངོས་ལག་ཏུ་མ་སོན་པས་དེ་གཉིས་བར་ལ་བྲིས་ནོར་
བྱུང་བ་ཡིན་ནམ། གང་ཡིན་དཔྱོད་མི་བཏུབས་པའི་ཚིག་མི་

ཉུང་བ་ཞིག་འདུག་པ་རྣམས་ཀྱང་གུག་རྟགས་( )འདིའི་
ནང་བཅུག་ཏེ་གཟིགས་པ་པོ་རྣམས་ལ་དཔྱད་བསྡུར་ཞུ་རྒྱུ་
མཚོན་པ་ཙམ་ཞུས་ཡོད་པ་ལས་ཨུ་ཚུགས་ཀྱིས་འཕྲི་སྣོན་གང་
ཡང་བྱས་མེད་པར་མ་ཟད། ཚིག་སྦྱོར་གྱི་ཐད་ལའང་དེང་
སང་མི་བདེ་བ་འགའ་ཙམ་མཆིས་མོད། དུས་རབས་དང་ལོ་
རྒྱུས་ཀྱི་རིན་ཐང་དེ་བས་ཆེ་བར་བརྩིས་ཏེ་མ་དཔེ་སོར་
བཞག་ཐོག་དཔེ་སྐྲུན་ཞུས་ཡོད་པས་རྒྱ་ཆེའི་གཟིགས་པ་པོ་
རྣམ་པས་ཡང་དག་པའི་དཔྱད་འཆར་གང་མང་གནང་སྐྱོང་
ཡོང་བ་ཞུ་རྒྱུ་ཅེས། །
མཁན་མིང་བསླབ་གསུམ་རྒྱལ་མཚན་གྱིས་2001ལོར་གོང་དཀར་ནས།

དཀར་། ཆག་
༡སྔོན་བྱུང་གཏམ་གྱི་ལོ་རྒྱུས། (1)
༢༢ཞིང་འདིར་སྐུ་བལྟམས་པའི་ཚུལ། (13)
༣གཞོན་ནུ་རོལ་རྩེད་ཀྱི་དུས་གཞན་ལས་ཁྱད་
པར་དུ་འཕགས་པའི་ཚུལ། (20)
༢༤འཇིག་རྟེན་དང་མཐུན་པར་མཛད་པའི་ཚུལ། (22)
ང ༥ བསྟན་པ་ལ་ཞུགས་ནས་ཚུལ་ཁྲིམས་ཀྱི་ནོར་གྱིས་ཕྱུག་པའི་ཚུལ། (28)
ང ༦རྣམ་པར་དག་པའི་སྤྱོད་པ་རླབས་པོ་ཆེ་གཞན་
ལས་ཁྱད་པར་དུ་འཕགས་པ་ཐུགས་ཉམས་སུ་
བཞེས་པའི་ཚུལ། ། ༧ཡོངས་སུ་འཛིན་པ་བསྟེན་ཞིང་གསུང་རབ་ཀུན་
(32)
གྱི་བདག་པོར་གྱུར་པའི་ཚུལ། (39)
༨ལམ་ཐུན་མོང་བ་དང་ཐུན་མོང་མ་ཡིན་པ་
ཐུགས་ཉམས་སུ་བཞེས་པའི་ཚུལ། (89)
༩ཐུན་མོང་གི་དངོས་གྲུབ་བརྙེས་པའི་ཚུལ། (92)
༡༠ བསྟན་པ་སྤྱི་དང་ཁྱད་པར་གྱི་རྩ་ལག་ཏུ་

གྱུར་པའི་མཛད་པ་བསྟན་པའི་ཚུལ། (107)
༡༡、 འཆད་རྩོད་རྩོམ་པས་ཐུབ་པའི་བསྟན་པ་
གསལ་བར་མཛད་ཅིང་མཐའ་ཡས་པའི་
གདུལ་བྱ་སྨིན་གྲོལ་ལ་བཀོད་པའི་ཚུལ། (151)
༡༡༢、 ཅུང་ཟད་བསྙེན་པའི་ཚུལ་དང་སྐུ་གསུམ་
མངོན་དུ་མཛད་པའི་ཚུལ། (176)
༡༣མཇུག་བྱང་། (207)

ཆོས་ཀྱི་རྗེ་ཐམས་ཅད་མཁྱེན་པ་རྡོ་རྗེ་གདན་པ་ཆེན་པོ་
ཀུན་དགའ་རྣམ་རྒྱལ་དཔལ་བཟང་པོའི་རྣམ་
པར་ཐར་པ་ངོ་མཚར་རིན་པོ་ཆེའི་
གཏེར་མཛོད་ཅེས་བྱ་བ་
བཞུགས་སོ།།
ན་མོ་དྷརྨ་སཱ་མི་སརྦ་ཛྙཱ་ནནྡ་བི་ཛ་ཡ་ཤྲཱི་བྷ་དྲ་པཱ་དཱ་ཡ།
དུས་གསུམ་སངས་རྒྱས་ཐམས་ཅད་ཀྱི་སྐུ་གསུང་ཐུགས་ཡོན་
ཏན་ཕྲིན་ལས་མ་ལུས་ཤིང་ལུས་པ་མེད་པ་གཅིག་ཏུ་བསྡུས་
པའི་བདག་ཉིད་རིགས་ཐམས་ཅད་ཀྱི་ཁྱབ་བདག་རྡོ་རྗེ་
འཆང་དང་དབྱེར་མ་མཆིས་པ་དཔལ་ལྡན་བླ་མ་དམ་པ་
ཁམས་གསུམ་ཆོས་ཀྱི་རྗེ་ཐམས་ཅད་མཁྱེན་པ་རྡོ་རྗེ་གདན་པ་
ཆེན་པོ་ཀུན་དགའ་རྣམ་རྒྱལ་དཔལ་བཟང་པོའི་རྣམ་པར་
ཐར་པ་ངོ་མཚར་རིན་པོ་ཆེའི་མཛོད་ཅེས་བྱ་བ། རྗེ་བཙུན་བླ་
མ་དམིགས་པ་མེད་པའི་ཐུགས་རྗེ་ཅན་དེ་ཉིད་ཀྱི་ཞབས་ལ་
གུས་པས་ཕྱག་འཚལ་ཞིང་སྐྱབས་སུ་མཆིའོ། །ཨེ་ཝཾ་གཉིས་
མེད་བདེ་ཆེན་སྐུ་ནི་སྲིད་ཞིའི་རྣམ་རོལ་ཅིར་ཡང་འཆར། །
ཡན་ལག་རྒྱ་མཚོའི་གསུང་གི་གསང་བ་འགྲོ་འདིའི་སྐད་ཀྱི་ངོ་

བོར་སོན། །མཆོག་ཏུ་ཟག་མེད་ཡེ་ཤེས་ཐུགས་གང་ཀུན་
འགྲོའི་ཡིད་ཀྱི་རོལ་པ་ཅན། །ཁྱབ་བདག་རྡོ་རྗེ་འཆང་གི་ཕུན་
ཚོགས་འཇིག་རྟེན་གསུམ་དུ་གསལ་གྱུར་ཅིག །ཟབ་ཡངས་
མཁྱེན་བརྩེ་ནུས་མཐུ་ལ་སོགས་བསྔགས་འོས་ཡོན་ཏན་རིན་
ཆེན་གཏེར། །བསམ་ཡས་ཕྲིན་ལས་གསེར་གྱི་འཁོར་ལོས་
འཛམ་གླིང་ས་ཆེན་ཁ་ལོ་བསྒྱུར། །ཐུབ་བསྟན་ཡོངས་སུ་
རྫོགས་པའི་མངའ་བདག་ཆོས་ཀྱི་རྒྱལ་པོ་ས་སྐྱ་པ། །ཡབ་སྲས་
བརྒྱུད་པར་བཅས་པའི་ཞབས་རྡུལ་མི་འཕྲོག་མོས་པའི་༌་
གཙུག་གིས་བསྟེན། །ཀུན་མཁྱེན་གཙོ་བོ་ཤཱཀྱའི་རྒྱལ་ཚབ་
ཤེས་བྱ་ཐམས་ཅད་མཁྱེན་ཅིང་གཟིགས། །དགའ་ཆེན་རྡོ་རྗེ་
སེམས་དཔའི་ངོ་བོ་དཀྱིལ་འཁོར་ཀུན་གྱི་འཁོར་ལོ་བསྒྱུར། །
རྣམ་དཀར་ཕྲིན་ལས་ཟབ་ཅིང་རྒྱ་ཆེ་ས་གསུམ་སྐྱེ་དགུའི་
མགོན་གཅིག་པུ། །རྒྱལ་བ་ཀུན་དངོས་དཔལ་ལྡན་བླ་མ་ཕྲིན་
ལས་བཟང་པོའི་ཞབས་ལ་འདུད། །རྒྱལ་ཀུན་གསང་བ་གསུམ་
དང་དབྱེར་མེད་གང་གི་རྣམ་ཐར་མཁའ་འདྲ་བ། །མངོན་
ཤེས་དྲུག་ལྡན་གཅིག་པུ་ལས་གཞན་བློ་བཟང་རྒྱལ་བའི་མྱུ་
གུས་ཀྱང་། །གཞལ་ནུས་མིན་ན་བདག་ཅག་བྱིས་བློའི་སོར་
མོས་འཇལ་འདོད་ངོལ་བའི་གནས། །ཀུ་ཤའི་རྩེ་མོས་རི་རབ་

སྲང་ལ་བཅལ་བར་ནུས་པ་འགའ་མཆིས་སམ། །དེ་ལྟ་ན་ཡང་
རྗེ་བཙུན་བླ་མའི་ཞབས་རྡུལ་ཡུན་རིང་བསྟེན་པ་བདག །ས་
ཆེན་སྐྱོང་སོགས་དད་དང་བློ་ཡི་ནོར་ལྡན་དུ་མའི་གསུང་གིས་
ནི། །ཡང་ཡང་བསྐུལ་ངོར་རྣམ་ཐར་ཟབ་ཡངས་གཏིང་མཐའ་
མེད་པའི་ཆུ་གཏེར་ལས། །ཆུ་ཐིགས་ཙམ་ཞིག་བླངས་པ་འདི་
ཡང་ས་གསུམ་འགྲོ་བློའི་གདུང་སེལ་ཡིན། །གང་ཞིག་ཐོས་
པས་དད་ལྡན་ལས་ལ་དགའ་བའི་སྤུ་ལོང་མངོན་པར་གཡོ། །
དྲེགས་པས་བསྒྱིངས་གང་བཞིན་གྱི་དཀྱིལ་འཁོར་དམའ་བའི་
ས་ལ་དུད་པར་འགྱུར། །ཕྲག་དོག་ཅན་རྣམས་ཡིད་ནི་ཟུག་
རྔུས་རབ་མནར་ཚེར་མའི་མལ་དུ་ཉལ། །གཟུར་གནས་རྣམས་
ནི་གྲགས་པའི་བ་དན་ཕྱོགས་བཅུར་བསྒྲེང་ལ་ལྷག་པར་
བརྩོན། །དྲི་ཞིམ་ལྷ་ཡི་མནྡཱ་ར་བས་ཀུན་ནས་ཁེབས་པའི་པད་
རྫིང་དང༌། །སྐབས་གསུམ་ལག་པ ས་ཡོངས་འདུའི་འགྲམ་པ་
གཏར་བ་ལས་བྱུང་བདུད་རྩིའི་ཟས། །དམ་པའི་རྣམ་ཐར་ངོ་
མཚར་གཟུགས་བརྙན་མ་ལུས་རྣམ་བཀྲའི་མེ་ལོང་གིས། །ཡིད་
ནི་ཀུན་ནས་འཕྲོག་པར་མི་འགྱུར་དེ་འདྲའི་སྐྱེ་བོ་ཕྱུགས་སམ་
ཅི། །དེང་འདིར་ཀུན་མཁྱེན་བླ་མའི་མཛད་བཟང་རྨད་བྱུང་
ཅུང་ཟད་བརྗོད་པའི་གཏམ། །སྐལ་བཟང་རྣ་བའི་བཅུད་ལེན་

རྒྱས་བྱེད་ལྷ་ཡི་རོལ་མོ་ཆེར་སྒྲོགས་ཀྱིས། །ལྷ་མི་ཀླུ་དང་དྲི་ཟ་
ལ་སོགས་ཁམས་གསུམ་པ་རྣམས་གུས་ཉོན་ལ། །ཤཱཀྱའི་མཛད་
དང་ཁྱད་པར་ཅི་མཆིས་གཟུ་བོའི་བློ་ཡིས་ད་སོམས་ཤིག །དེ་
ཡང་མི་མཇེད་འཇིག་རྟེན་གྱི་ཁམས་འདི་ཉིད་བསྐལ་པ་
བཟང་པོའི་བྱང་ཆུབ་སེམས་དཔའ་སེམས་དཔའ་ཆེན་པོ་
སྟོང་གིས་བདག་གིར་བཞེས་ནས། ཞིང་འདིའི་ཡང་སྙིང་པོ་
རྡོ་རྗེ་གདན་གྱི་སྤོ་ལ་བྱང་ཆུབ་ཆེན་པོའི་གོ་འཕང་དམ་པ་
མངོན་དུ་མཛད་དེ། ཆོས་ཀྱི་ཉི་མ་བརྡལ་བས་གདུལ་བྱ་
བསམ་གྱིས་མི་ཁྱབ་པ་དག་འཁོར་བའི་མུན་པ་སྟུག་པོ་ལས་
བསྒྲལ་ནས། ཐེག་པ་གསུམ་གྱི་གོ་འཕང་དམ་པའི་དཔལ་ལ་
ལོངས་སྤྱོད་པར་མཛད་པ་ལས། སྙིགས་མ་ལྔའི་རང་བཞིན་
ཅན་རྩོད་པའི་དུས་ཀྱི་སེམས་ཅན་རྣམས་ལྷག་པོར་ཐུགས་
རྗེའི་སྤྱན་རས་ཀྱིས་བཙའ་ཞིང་། ཐབས་མཁས་པའི་ཕྱག་
གིས་དྲང་བར་མཛད་པ་པོ་སྟོན་པ་གཞན་ལས་སྙིང་སྟོབས་
ཕུལ་དུ་བྱུང་བ་ནི་མཉམ་མེད་ཤཱཀྱ་ཐུབ་པ་ཞེས་གྲགས་པའི་སྟོན་པ་མཆོག་འདི་ཡིན་ལ། སྟོན་པ་འདིས་འཛམ་བུའི་སྒྲས་
མཚན་པའི་ཞིང་འདིར་མཛད་པ་བཅུ་གཉིས་ལ་སོགས་པ་
རྣམ་པར་རོལ་པའི་བཀོད་པ་རྒྱ་ཆེན་པོས་གདུལ་བྱ་རྣམས་ཀྱི་

དོན་མཛད་ནས། བསྟན་པ་རིན་པོ་ཆེ་ཕན་བདེའི་གཞིར་
གྱུར་པ་འཛིན་པའི་སྐྱེས་བུ་དམ་པ་རྣམས་དང༌། བསྟན་པའི་
གནས་ཚད་དང༌། བསྟན་པ་བྱང་ཕྱོགས་ནས་བྱང་ཕྱོགས་སུ་
དར་བར་ལུང་བསྟན་པའི་དབང་གིས། གངས་རིས་བསྐོར་
བའི་ལྗོངས་འདི་ཉིད་འཕགས་པ་ཕྱག་ན་པདྨོ་ཅན་ལ་སོགས་
པའི་ཁྱད་པར་གྱི་གདུལ་བྱའི་འོས་སུ་གྱུར་པས། བོད་ཁམས་
ཆོས་ཀྱི་མངའ་རིས་ཆེན་པོས་བསྐྱང་བའི་ཕྱིར། ས་ཆེན་པོ་
སྐྱོང་བའི་རྒྱལ་རིགས་ཤིང་སཱ་ལ་ལྟ་བུ་རིམ་པར་བྱོན་ནས། ཞི་
བ་བཙན་པོའི་ཕྲིན་ལས་ཀྱིས་མངའ་འབངས་སུ་ཕབ་སྟེ། དེ་
ནས་རིམ་གྱིས་དམ་པའི་ཆོས་ཀྱི་སྲོལ་ཆེན་པོ་ལ་འཛུད་པར་
མཛད་པས། བོད་མཐའ་འཁོབ་ཏུ་གྲགས་པ་འདི་དག་
འཕགས་ཡུལ་ལས་ཀྱང་བླ་ལྷག་པའི་བསྟན་པ་རིན་པོ་ཆེ་ལ་
དབང་འབྱོར་བ་ཡིན་ཞིང་། དེ་བས་ན་སྤྱིར་སངས་རྒྱས་ཀྱི་ས་
བསྟན་པ་རིན་པོ་ཆེ་རིས་མེད་པ་དང་། ཁྱད་པར་བོད་ཁམས་
རྒྱ་ཧོར་དང་བཅས་པའི་ཞིང་ཁམས་སུ་ཟབ་པ་དང་རྒྱ་ཆེ་
བའི་ཆོས་ཀྱི་རྔ་བོ་ཆེ་བརྡུངས་པས། གདུལ་བྱ་བསམ་གྱིས་མི་
ཁྱབ་པ་དག་ལས་དང་ཉོན་མོངས་པའི་གཉིད་འཐུག་པོ་ལས་
སད་པར་མཛད་ནས། ཚུལ་གསུམ་གྱི་བདག་ཉིད་ཅན་གྱི་

ཐེག་པའི་དགའ་སྟོན་ལ་སྦྱར་ཏེ། མཁས་པ་དང་གྲུབ་པ་དག་
གིས་སའི་ཁོར་ཡུག་མ་ལུས་པ་ཁྱབ་པར་མཛད་པ་ནི། ལྷ་དང་
བཅས་པའི་འཇིག་རྟེན་མ་ལུས་པའི་འདྲེན་སྐྱབས་ཟླ་མེད་པ་
རྗེ་བཙུན་འཇམ་དཔལ་དབྱངས་ཀྱི་སྒྱུ་འཕྲུལ་གྱི་སྣང་བརྙན་
དཔལ་ས་སྐྱ་པ་ཆེན་པོ་ཡབ་སྲས་སློབ་བརྒྱུད་དང་བཅས་པ་
ཡིན་ལ། དེ་ལྟ་བས་ན་ཐུབ་པ་སངས་རྒྱས་བཅོམ་ལྡན་འདས་
ཀྱི་བསྟན་པ་རིན་པོ་ཆེ་སྤྱི་དང༌། ཁྱད་པར་གྱི་བསྟན་པ་
མཆོག་དང་བཅས་པ་ནི་དུས་སྙིགས་མ་ལྔ་བདོ་བའི་དབང་
གིས་ཅུང་ཟད་དྲི་མ་ཅན་དུ་འགྱུར་བའི་གནས་ལ་ཉེ་བ་ན།
སླར་ཡང་རྒྱལ་བ་ཐམས་ཅད་ཀྱི་གསུང་རྡོ་རྗེ་ཉིད་ཀྱི་རྣམ་
པར་འཕྲུལ་པ་ཐུ་བཙུན་ཐམས་ཅད་མཁྱེན་པ་ཀུན་དགའ་
རྣམ་རྒྱལ་དཔལ་བཟང་པོར་གྲགས་པའི་ཆོས་ཀྱི་ཉི་མ་དམ་པ་
བལྟམས་ཏེ། རྒྱལ་བའི་གསུང་རབ་དགོངས་འགྲེལ་དང་
བཅས་པ་མ་ཚང་བ་མེད་པ་ལ་ཐོས་བསམ་སྒོམ་གསུམ་ཕྱག་
བཞེས་སུ་བཏབ། ཆོས་ཐམས་ཅད་ལ་ཇི་སྙེད་པ་མཁྱེན་པ་
དང་། ཇི་ལྟ་བ་གཟིགས་པའི་སྤྱན་རས་ཡངས་པར་གྱུར་པས།
འཆད་རྩོད་རྩོམ་པ་ལ་སོགས་པ་མཁས་པའི་བྱ་བ་རྣམ་གསུམ་
གྱིས་མཁས་པ་དང་གྲུབ་པའི་ཚོགས་ཐམས་ཅད་ཀྱི་སློབ་

དཔོན་དུ་གྱུར། རིགས་བརྒྱའི་ཁྱབ་བདག་རྒྱལ་བ་རྡོ་རྗེ་
སེམས་དཔའ་ཉིད་དང་དབྱེར་མ་མཆིས་པས། ཕྱི་ནང་གི་
གསང་སྔགས་རྒྱ་མཚོའི་དཀྱིལ་འཁོར་ཆེན་པོའི་འཇིང་ནས་
དབང་གི་ཆུ་བོ་ཆད་པ་མེད་པར་འབེབས་པའི་རྡོ་རྗེའི་སློབ་
དཔོན་བླ་ན་མེད་པའི་གོ་འཕང་དང་ཕྲིན་ལས་ལ་དབང་
འབྱོར་བ་ཅན། མདོར་ན་བསྟན་པ་འདི་ཉིད་ལ་རྒྱལ་བ་ཤཱཀྱ་
སེང་གེ་དང་རྣམ་པར་ཐར་པ་མཚུངས་པ་ནི་རྗེ་བཙུན་ཆོས་
ཀྱི་རྗེ་ཐམས་ཅད་མཁྱེན་པ་རྡོ་རྗེ་གདན་པ་ཆེན་པོ་ཀུན་
དགའ་རྣམ་རྒྱལ་དཔལ་བཟང་པོ་ཞེས་མཚན་ལན་གཅིག་
ཐོས་པའམ། ཡིད་ལ་དྲན་པ་ཙམ་གྱིས་སྲིད་པ་དང་ངན་སོང་
གི་སྡུག་བསྔལ་མཐའ་དག་ལས་སྐྱོབ་པར་ནུས་ཤིང༌། ཕུན་
སུམ་ཚོགས་པ་ཐམས་ཅད་ཀྱི་དཔལ་ལ་འགོད་པར་ནུས་པ་
གང་དེའི་རྣམ་པར་ཐར་པ་ཇི་སྙེད་པ་ནི། ས་མཐོན་པོ་ལ་
གནས་པའི་སེམས་དཔའ་ཆེན་པོ་རྣམས་ཀྱིས་ཀྱང་བགྲང་
བའི་ཡུལ་ལས་འདས་ན། ཉིད་ཅག་བླང་དོར་གྱི་གནས་ལ་བློ་
གྲོས་ཀྱི་མིག་མ་བྱེ་བའི་ཚུར་མཐོང་གི་བུས་པ་དག་གིས་བློའི་
དཔྱོད་ཡུལ་དུ་ཇི་ལྟར་འགྱུར། འོན་ཀྱང་རྒྱ་མཚོ་ཆེན་པོ་ལས་
ཆུའི་ཟེགས་མ་ཆུང་ངུས་ཀྱང་ཚ་གདུང་བཅིལ་བར་བྱེད་པ་

བཞིན། ཕྱོགས་བཅུ་རབ་འབྱམས་ཀྱི་རྒྱལ་བ་མ་ལུས་པའི་༌་
ཡོན་ཏན་ལ་རྡུལ་སྙེད་ཀྱི་ལུས་ལས་དེ་ཉིད་ཀྱི་སྨྲ་བའི་དབང་
པོ་སྤྲུལ་ཏེ་བསྔགས་པ་ལས། མཆོག་གི་རྡོ་རྗེ་སློབ་དཔོན་གྱི་
སྐུའི་བ་སྤུའི་ཆ་གཅིག་ལ་བསྟོད་པའི་བསོད་ནམས་ཀྱི་ཚད་
ཁྱད་པར་དུ་འཕགས་པ་ཚིག་གི་ཡུལ་དུ་མི་འགྱུར་བ་དེ་ལྟ་
བས་ན། རྗེ་བཙུན་དམ་པ་དེ་ཉིད་ཀྱི་རྣམ་ཐར་སྒྲོ་སྐུར་རབ་
བཏགས་ཀྱི་བརྗོད་པ་སྤངས་ཏེ། སྐལ་བ་མཚུངས་པ་རྣམས་
ཀྱི་མངོན་དུ་གྱུར་པའི་མཛད་པ་རྣམས་ཐོར་ལོང་ཙམ་པ་ཅུང་
ཟད་ཅིག་བརྗོད་པར་སྤྲོ་སྟེ། དེ་ཡང་། ཡིད་ཆེས་སྔོན་བྱུང་ངོ་
མཚར་གཏམ། །ཞིང་འདིར་བལྟམས་དང་གཞོན་ནུའི་དུས། །
གཞན་ལས་ཁྱད་པར་འཕགས་པའི་ཚུལ། །འཇིག་རྟེན་མཐུན་
འཇུག་དེ་དག་ལ། །ངེས་པར་འབྱུང་སྟེ་རབ་ཏུ་བྱུང་། །རླབས་
ཆེན་སྤྱོད་པ་རྣམ་པར་དག །ཡོངས་འཛིན་མཆོག་བསྟེན་ཐོས་
བསམ་གྱིས། །གསུང་རབ་ཀུན་གྱི་བདག་པོར་གྱུར། །ཐུན་མོང་
ཐུན་མོང་མ་ཡིན་པའི། །ལམ་ལས་འབྲས་བུ་དངོས་གྲུབ་བརྙེས།།
།བསྟན་པ་སྤྱི་དང་ཁྱད་པར་གྱི། །རྩ་ལག་ཆོས་ཀྱི་རྒྱལ་མཚན་
བཙུགས། །འཆད་རྩོད་རྩོམ་པས་ཐུབ་བསྟན་གསལ། །བསྙུན་
པའི་ཚུལ་བསྟན་སྐུ་གསུམ་གྱི། །གོ་འཕང་མངོན་དུ་མཛད་

པའི་ཚུལ། །ངོ་མཚར་ལྟས་མང་དང་བཅས་པ། །སྤྲུལ་བའི་
མཛད་པ་བསམ་མི་ཁྱབ། །ཅེས་མདོར་བསྟན་ནས། །ཅུང་ཟད་
རྒྱས་པར་བཤད་པ་ལ། དང་པོ་སྔོན་བྱུང་གཏམ་གྱི་ལོ་རྒྱུས་ནི།
ཀུན་ཁྱབ་བདེ་བས་ཀུན་དགའ་དགའ་བ་ཆེ། །རྣམ་མང་
བདུད་ལས་རྣམ་རྒྱལ་རྒྱལ་བ་དངོས། །དཔལ་ལྡན་སྲིད་ཞིའི་
དཔལ་གྱུར་བརྟུལ་ཞུགས་བཟང༌། །ཀུན་ཏུ་བཟང་པོ་གདོད་
མའི་མགོན་པོ་རྒྱལ། །སངས་རྒྱས་ཐམས་ཅད་ཚོགས་དང་ནི། །
བགྲོད་ཅིག་ལམ་དང་སྤངས་པ་དང༌། །ཡེ་ཤེས་ངོ་བོ་གཅིག་པ་
ཉིད་ལས། །ཕྲིན་ལས་མཛད་པ་སོ་སོར་སྟོན། །ཞེས་གསུངས་
པ་ལྟར། སྤྱིར་སངས་རྒྱས་ཐམས་ཅད་དང་པོར་བྱང་ཆུབ་
མཆོག་ཏུ་ཐུགས་བསྐྱེད། བར་དུ་ཚོགས་གཉིས་ཀྱི་འཁོར་ལོ་
རྫོགས་པར་མཛད་ཅིང་། ནང་དོན་དུ་ཉེ་བའི་ལམ་མཐར་
ཐུག་པ་རྡོ་རྗེ་ཐེག་པ་ལ་བརྟེན་ནས། གནས་འོག་མིན་
སྒྲིབ་གཉིས་ཟད་པར་སྤངས་ཤིང༌། ཤེས་བྱ་མ་ལུས་པ་མངོན་
སུམ་དུ་རྟོགས་པ་ཡེ་ཤེས་ལྔའི་བདག་ཉིད་ཆོས་སྐུའི་ངོ་བོར་
རོ་གཅིག་ཏུ་སངས་རྒྱས་ནས། སླར་ཡང་གདུལ་བྱ་འདུལ་
བའི་སླད་དུ། ལོངས་སྤྲུལ་ལ་སོགས་པ་གཟུགས་སྐུའི་སྣང་
བས་ཕྲིན་ལས་མཛད་པ་སོ་སོར་སྟོན་པ་ལྟར། མགོན་པོ་འདི་

ཉིད་ཀྱང་བསྐལ་པ་དཔག་ཏུ་མེད་པའི་སྔོན་རོལ་ནས་མཆོག་
གི་གོ་འཕང་མངོན་དུ་མཛད་ཅིང༌། སླར་ཡང་སྤྲུལ་པའི་སྐུ་
བགྲང་བ་ལས་འདས་པ་སྐུ་གསུང་ཐུགས་གསང་བ་བསམ་
གྱིས་མི་ཁྱབ་པའི་སྒོ་ནས། སྐལ་བ་དང་འཚམས་པའི་གདུལ་
བྱའི་ཞིང་མཐའ་ཡས་པར་འབད་མེད་ལྷུན་གྲུབ་ཏུ་འགྲོ་དོན་
མཛད་པར་ངེས་ཏེ། དེ་ཡང་སྔོན་རྒྱལ་པོ་བཟང་པོ་མཆོག་
ཅེས་པའི་སྐྱེས་མོས་ཚལ་དུ་པདྨའི་སྡོང་པོ་གང་བུ་ལྔ་ཡོད་པ།།
དབུས་སྔོ། ཤར་དཀར། ལྷོ་སེར། ནུབ་དམར། བྱང་ལྗང༌། །
ཁ་ཕྱེ་བ་ན་ཁྱེའུ་ཁ་དོག་པདྨ་དང་མཐུན་པ་ལྔ་འཁྲུངས། དེ་
ནི་ཐོད་ཕྲེང་རྩལ་རིགས་ལྔ་ཡིན་ཞིང༌། དེ་དག་གིས་སངས་
རྒྱས་ཀྱི་སྔགས་ཀྱི་བསྟན་པ་གར་ཁྱབ་ཏུ་སྐུའི་སྤྲུལ་པས་ཁྱབ་
ཅིང་། ཞི་རྒྱས་དབང་དྲག་གི་ཕྲིན་ལས་ཀྱིས་གསང་སྔགས་ཀྱི་
བསྟན་པ་འཛིན་པར་ཞལ་གྱིས་བཞེས་ཤིང་དམ་བཅས་པས་
ན་རྗེ་འདི་ཉིད་གུ་རུ་ཐོད་ཕྲེང་རྩལ་གྱི་སྤྲུལ་པ་ཡིན་པར་ངེས་
ཏེ། ཐུབ་པའི་བསྟན་པ་འཇིག་ཏུ་ཉེ་བའི་དུས་འདིར། སྤྱིར་
མདོ་སྔགས་ཀྱི་བསྟན་པ། ཁྱད་པར་སྔགས་ཀྱི་བསྟན་པ་རྣམ་
པར་དག་པ་འཛིན་སྐྱོང་སྤེལ་བར་མཛད་པ་པོ་མགོན་པོ་འདི་
བས་ལྷག་པ་སུའང་མ་བྱུང་བས་སོ། །སྔོན་འཕགས་ཡུལ་དུ་

རིག་འཛིན་ཤྲཱི་སིདྷ་ཞེས་པར་སྤྲུལ་ཏེ། དེ་ཉིད་བོད་འདིར་
ཞང་སྣ་ནམ་རྡོ་རྗེ་བདུད་འཇོམས་སུ་སྐུ་སྐྱེ་བ་བཞེས་པར་རྡོ་
རྗེ་བདུད་འཇོམས་ཀྱི་རྣམ་ཐར་ལས་གསལ་ཞིང་། དེ་ཉིད་
ཞིང་འདིར་རྗེ་འདི་ཉིད་དུ་འགྱུར་བར་ཨུ་རྒྱན་རིན་པོ་ཆེས། །
ད་ལྟའི་དུས་ཀྱི་རྡོ་རྗེ་བདུད་འཇོམས་ནི། །མ་འོངས་ཚེ་ལོ་ལྔ་
བཅུ་ཁ་རལ་དུས། །དབུས་གཙང་མཚམས་སུ་སྡེ་དཔོན་ཚུལ་
བཟུང་ནས། །ཀུན་དགའི་མིང་ཅན་རྡོ་རྗེ་འཛིན་པར་འགྱུར། །
ཞེས་ལུང་བསྟན་ཞིང་། དེ་ཉིད་རྡོ་རྗེ་ཕུར་པའི་གྲུབ་ཐོབ་ཏུ་
ངེས་པ་ལས་དེ་དང་མཐུན་པར་འདྲེན་པ་འདིས་ཕུར་པའི་
གྲུབ་རྟགས་དངོས་སུ་བཞག་ཅིང་། དེའི་ཕྱག་ལེན་དབུས་
གཙང་ཁམས་སོགས་སུ་དར་ཞིང་རྒྱས་པར་མཛད་པས་སོ། །
ཡང་བར་སྐབས་སུ། བླ་མ་གནམ་ཁའུ་པའི་སྐུའི་སྤྲུལ་པར་
ཡང་གྲགས་ཏེ། སྡོམ་བརྩོན་རྡོ་རྗེ་འཛིན་པ་ཆེན་པོ་མུས་པ་
རྣམ་རྒྱལ་བཟང་པོ་ཞེས་བྱ་བ། སྔར་ནས་ཡི་དམ་ཆོས་སྐྱོང་ལ་
བསྙེན་སྒྲུབ་ཚད་དུ་འཁྱོལ་བའི་སྔགས་འཆང་ཆེན་པོར་གྱུར་
ཡང༌། སླད་ནས་མཉན་མགོན་ཞལ་བཞི་པའི་སྒྲུབ་སྐོར་ལ་
ཆེད་དུ་ཐུགས་འདུན་པས། དེ་དག་ཞུ་བའི་བླ་མ་གང་བཟང་
དམོད་བོར་ཏེ་ཆོས་སྐྱོང་ལ་གསོལ་བ་བཏབ་དུས། རྨི་ལམ་དུ་

ཨ་ཙ་ར་སྔོན་པོ་ཞིག་བྱུང་ནས་ཁྱོད་འདོད་པའི་ཆོས་དེ་བླ་མ་
གནམ་ཁའུ་པ་ཕ་གིར་ཡོད་པས་དེར་ཞུས་ཟེར་ཆོས་སྡེའི་རྒྱབ་
རི་འདི་བསྟན་བྱུང་། དེ་ལ་བལྟས་པས་རྒྱབ་རི་བྱ་རོག་ལྡིང་
བ་ལྟ་བུར་མཐོང་ཞིང་། སད་པ་ན་ངེས་པ་བརྟན་པོ་རྙེད་དེ། །
རྗེ་འདི་ཉིད་ཀྱི་ཞབས་དྲུང་དུ་བྱོན་ནས་ཆོས་སྐྱོང་སྐོར་གྱི་
སྒྲུབ་སྐོར་ཆ་ལག་དང་བཅས་པ་མ་ཚང་བ་མེད་པ་གསན་པ་
ཡིན་ནོ། །ཡང་རྗེས་སུ་ཆོས་ཀྱི་རྗེ་དཔལ་ལྡན་བླ་མ་དམ་པའི་
སྐུའི་སྐྱེ་བ་ཡིན་པར་གསལ་ཏེ། དེ་ཉིད་ཀྱིས་བཀའ་ཐ་མར་
བདག་འདི་ནས་འཕོས་ཏེ་ཨུ་རྒྱན་གྱི་ཡུལ་དུ་སྐྱེ་བ་གཅིག །དེ་
ནས་བོད་འདིར་སྐྱེ་བ་བླངས་ཏེ་བསྟན་པའི་བྱ་བ་ལྷག་མ་
རྣམས་བགྱིད་ཅེས་བསྩལ་བ་དང་། དེ་དང་མཐུན་པར་
བསམ་ཡས་སུ་སྐུ་གདུང་ཞུགས་ལ་ཕུལ་དུས་འོད་ཀྱི་གོང་བུ་
ཐག་སྒྲ་དང་བཅས་ཏེ་གོང་དཀར་ཕྱོགས་སུ་སོང་ཟེར་བ་ཆོས་
རྗེ་བླ་མ་ཉིད་ཀྱི་རྣམ་ཐར་ན་ཡོད་པ་ལྟར། རྗེ་བླ་མས་ཕྱག་
ལེན་གྱི་རིམ་པ་རྒྱུད་འགྲེལ་སོགས་རྗེ་བཙུན་གོང་མའི་བཞེད་
པ་ཇི་ལྟ་བ་བཞིན་གསལ་བར་མཛད་པ་ལ། ཕྱིས་ལོག་སྨྲ་
འགའ་ཞིག་གིས་ཅུང་ཟད་བསྒྲིབས་པར་སྣང་བ་ཡང་མགོན་
པོ་འདི་ཉིད་ཀྱིས་ཆེད་དུ་རྒྱས་པར་མཛད་པས་ཀྱང་གྲུབ་པ་

ཡིན་ནོ། །ཡང་ཆོས་རྗེ་གཟུངས་དཔལ་གྱི་སྤྲུལ་པར་ཡང་
གྲགས་མོད། གཏན་ཚིགས་ཀྱི་ངེས་པ་མ་མཐོང་ངོ༌། །སྨྲས་པ།
འཕོ་མེད་གོ་འཕང་མངོན་གྱུར་ཀྱང་། །ཞིང་ཁམས་རབ་
འབྱམས་མཐའ་ཡས་པར། །སྤྲུལ་པའི་མཛད་པ་གྲངས་མེད་
ཀྱིས། །འགྲོ་རྣམས་ཕན་བདེའི་ལམ་ལ་བཀོད། །ཐུབ་རྣམས་
ཆོས་སྐུ་མ་ཉམ་ཉིད་དང༌། །བཟོ་དང་སྐྱེ་བ་བྱང་ཆུབ་ཆེ། །སྤྲུལ་
གཟུགས་མ་འདྲེས་ཆུ་ཟླའི་གར། །འདི་ནི་ཡེ་ཤེས་སྒྱུ་མའི་
འཕྲུལ། །རྣམ་སྣང་ལོངས་སྐུའི་ཐུགས་མཚོ་ལས། །སྤྲུལ་སྐུའི་
སྣང་བརྙན་འོད་ནོར་ཅན། །ཐུགས་རྗེའི་རྟ་ལྗང་རྩེར་བཅིབས་
ནས། །འཛམ་གླིང་མུན་སེལ་མགོན་དུ་ཤར། ༢ །དཔལ་ལྡན་
བླ་མ་དམ་པའི་རྣམ་པར་ཐར་པ་ངོ་མཚར་རིན་པོ་ཆེའི་
གཏེར་མཛོད་ལས་སྔོན་བྱུང་གཏམ་གྱི་ལོ་རྒྱུས་ཀྱི་སྐབས་ཏེ་
དང་པོའོ།། །།
གཉིས་པ་ཞིང་འདིར་སྐུ་བལྟམས་པའི་ཚུལ་ནི། ཀུན་ལ་
མཉམ་སྙོམས་བྱམས་བརྩེས་གདུལ་བྱ་ལ། །དགའ་ལྡན་གནས་
སོགས་ཞིང་ནས་ཉེར་གཟིགས་ཏེ། །རྣམ་དག་རྒྱལ་སྲས་ཐུ་
བོའི་ཚུལ་གྱིས་རོལ། །དཔལ་འབྱོར་བཟང་པོའི་གཏེར་དེ་རྒྱལ་
གྱུར་ཅིག །སྨོན་ལམ་ལུང་བསྟན་གྱིས་བསྐུལ་ཏེ། །རིགས་རུས་

ཆོ་འབྲང་ཕུན་ཚོགས་པར། །ཐུབ་དབང་བསྟན་པའི་གསལ་
བྱེད་དུ། །ཡོངས་སུ་སྐྱེ་བ་གཟུང་བའོ། །དེའི་ཚུལ་ནི། བདག་
ཅག་གི་བླ་མ་སྐྱེ་དགུ་ཀུན་གྱི་མིག་གི་བདུད་རྩིར་གྱུར་པ་
འདིས། སྔོན་ནས་ལས་ཉོན་གྱི་སྐྱེ་བ་ཟད་པར་སྤངས་ཀྱང་། དེ་
རྒྱལ་སྲས་འགྱུར་མེད་ཆོས་ཉིད་ནི། །རྟོགས་ནས་མ་རིག་
ལྗོངས་རྣམས་ཀྱི། །སྐྱེ་བ་ལ་སོགས་དག་ཏུ་ནི། །མཐོང་བ་གང་
ཡིན་དེ་རྨད་དོ། །ཞེས་གསུངས་པ་ལྟར། སྙིང་རྗེ་དང་། སྨོན་
ལམ་དང༌། ལུང་བསྟན་གྱི་དབང་གིས་རིགས་ཕུན་སུམ་
ཚོགས་པ་མཁས་ཤིང་གྲུབ་པའི་རིགས་ཆེ་བ་དང་བཙུན་པ་
གཉིས་ཀ་ཚང་བའི་རྒྱུད་དུ་ཇི་ལྟར་སྐྱེ་བ་བཞེས་ཚུལ་བསྟན་
པ་ནི། བསྟན་པ་སྔ་དར་གྱི་དུས་བོད་གངས་ཅན་འདུལ་བའི་
གཉེན་པོར་འཕགས་པ་སྤྱན་རས་གཟིགས་དབང་ཕྱུག་གི་
རྣམ་འཕྲུལ། ཆོས་སྐྱོང་བའི་རྒྱལ་པོ་སྲོང་བཙན་སྒམ་པོ་ཞེས་
བྱ་བ་བྱོན། དེའི་བཀའི་འཕྲུལ་བློན་ཆེན་པོ་འཇམ་པའི་
དབྱངས་ཀྱི་རྣམ་འཕྲུལ་ཐུ་མི་སཾ་བྷ་དྲ་ཞེས་བྱ་བ་ཤེས་རབ་
ཅན་གྱི་མཆོག་ཏུ་གྱུར་པ་ཞིག་བྱུང་། ཐུ་ཞེས་པ་རུས་ཡིན། །
མཚན་དངོས་ལ་སཾ་བྷོ་ཊ་ཞེས་བོད་བཟང་པོར་འཆད་པ་ཡོད་
ཀྱང་ཡི་གེ་གསར་རྙིང་མང་པོ་ན་སཾ་བྷ་དྲ་ཟེར་བ་ཡོད། དེའི་

སྐད་དོད་ཀུན་ཏུ་བཟང་པོ་ཡིན་ཞིང་། མཁན་པོ་འདི་ཉིད་
ཀྱིས་མཛད་པའི་བསྟན་བཅོས་རྣམས་ལའང་ཀུན་ཏུ་བཟང་།
པོའི་རྩ་བ་བརྒྱད་པ་ཞེས་འབྱུང་བ། འཕགས་ཡུལ་ནའང་
འགྲེལ་བ་ཆོས་འབངས་དང་། ཆོས་མཆོག་ལ་སོགས་པ་
བསྟན་བཅོས་ཀྱི་མིང་མཛད་པ་པོ་ལས་བཏགས་པ་མང་བས། །
འདིར་ཡང་མཛད་པ་པོ་ལས་བསྟན་བཅོས་ཀྱི་མིང་བྱུང་བར་
གསལ་ལོ། །འདི་ནི་རྒྱལ་པོའི་ལུང་གིས་རྒྱ་གར་དུ་བཏང༌། 2
པཎྜི་ཏ་བརྒྱ་རྩ་བརྒྱད་བསྟེན། ཁྱད་པར་དུ་ལྷ་རིག་པའི་སེང་
གེ་དང༌། བྲམ་ཟེ་ལི་བྱིན་ལས་མཁས་པར་བསླབས། བོད་དུ་
ཆོས་མང་པོ་བསྒྱུར། བོད་ཡིག་བརྩམས། འཇིག་རྟེན་གྱི་མིག་
ལྟ་བུར་གྱུར་པས་ལོ་ཙཱ་བ་ཞེས་པའི་ཐོག་མར་བྱོན་པ་ཡིན་ནོ།།
དེའི་སྲས་མཧཱ་སཏཱ། དེ་ནས་རིམ་པ་ལྟར། ཡེ་ནག་ཉི་མ་ཀློང་
གསལ། བེར་ནག་ཅན། མོན་མོ། གཙོ་བོ་ལྷ་སྲས། འདི་ཡན་
གྱི་ལ་ལས་དགུང་ལོ་བརྒྱ་ལྷག་པ་བཞུགས་པའང་བྱུང༌། །
བསོད་ནམས་རྒྱལ་པོ། རྒྱལ་པོ་དགའ། རྟ་མགྲིན་རྒྱལ་མཚན།
དེའི་སྲས་དཔོན་རྡོ་རྗེ་བཀྲ་ཤིས་ཞེས་པའི་བསོད་ནམས་ཅན་
ཞིག་བྱུང་བ། དཔལ་ས་སྐྱར་ཏི་ཤྲི་ཀུན་དགའ་བློ་གྲོས་རྒྱལ་
མཚན་དཔལ་བཟང་པོའི་ཞབས་ལ་གཏུགས། བླ་མ་དེ་ཉིད་

ཀྱིས་རྒྱ་ནག་ཏུ་གོང་མ་གོ་དན་ཐི་མུར་གྱི་དྲུང་དུ་མངགས་
ཤིང་། གོང་མས་དུ་དབེན་ཤའི་བྱ་ལས་ཆེན་པོ་གནང་བས་
རྡོར་བཀྲས་དུ་དབེན་ཤར་དུ་གྲགས། དེའི་སྲས་དཔོན་བཞི་
འཛོམ་ཞེས་འཇིག་རྟེན་གྱི་མེས་པོ་ལྟ་བུ་དེ་ལ་གོང་མ་མིའི་
དབང་པོ་གྲགས་པ་རྒྱལ་མཚན་གྱིས་གཞིས་ཀ་གོང་དཀར་གྱི་
རྫོང་དཔོན་བསྐོས། དེའི་སྲས་རྒྱལ་བ་ཤེས་རབ་ཅེས་པའི་
མིའི་སྐྱེས་བུ་ལྷའི་རྣམ་དཔྱོད་འདྲ་བ་ཞིག་བྱུང་བ་རྣམས་དང་།
ད་ལྟ་བཞུགས་པ་ཡན་གྱི་ཐུའི་གདུང་རབས་ཇི་ལྟར་བྱོན་པ་
རྣམས་ལུགས་གཉིས་ལྡན་གྱིས་མངོན་པར་མཐོ་ཚུལ་ཞིབ་
པར་ནི་ཚུལ་གཉིས་ལ་མཁྱེན་པའི་སྤྱན་རས་རབ་ཏུ་ཡངས་པ་
ཐུའི་གདུང་རྒྱུད་བཅུ་བདུན་པ་མིའི་དབང་པོ་ལྷ་སྲས་དཔོན་
ཆེན་ངག་དབང་བསོད་རྣམས་རྒྱལ་པོ་ཞེས་པས་མཛད་པའི་
ཐུའི་གདུང་རབས་རྒྱས་པ་ལས་རྟོགས་པར་བྱའོ། ། དེ་ལ་
བདག་ཉིད་ཆེན་པོ་འདི་ཉིད་ནི་ཡབ་རྗེ་རྒྱལ་བ་ཤེས་རབ་
ཅེས་པ་ས་ཆེན་ཆོས་བཞིན་སྐྱོང་བར་མཛད་པ་དེ་དང༌། ཡུམ་
སྐྱེ་དགུའི་བདག་མོ་དཔལ་ལྡན་རྡོ་རྗེ་བདེ་མ་ཞེས་པ་ལུགས་
གཉིས་ཀྱི་འཁོར་ལོ་བསྒྱུར་བའི་དབང་མོ་དེ་གཉིས་ཀྱི་སྲས་སུ་
གྱུར་པ་ཡིན་ཏེ། དེ་ཡང་ལྷུམས་སུ་ཞུགས་པའི་དུས་སུ་ཡུམ་གྱི་

མནལ་ལམ་དུ། ལྷ་བུ་གཞོན་ནུ་རིན་པོ་ཆེའི་ཏོག་གི་རྒྱལ་
མཚན་ལག་ཏུ་ཁྱེར་བ་ཞིག་དྲུང་དུ་བྱུང་སྟེ་བདག་ལ་གནས་
གཡོར་ཞེས་པ་དང་། དཔའ་བོ་གོ་མཚོན་ཐོགས་པས་ཕ་རོལ་
པོའི་དཔུང་ཚུགས་བཅོམ་པ་དང་། རེས་འགའ་མཆོད་རྟེན་
བཞེངས་པ་དང་། རེས་འགའ་སྐུ་ལ་ཉི་མ་ཤར་བ་དང་། རེས་
འགའ་གསུང་རབ་ཀྱི་ཁྲི་ལ་འདུག་པ་དང་། རེས་འགའ་སྐུ་
འཇའ་འོད་དུ་སོང་བ་དང༌། རེས་འགའ་སྐྱེ་བོ་མང་པོས་
བཀུར་སྟི་བྱེད་པ་ལ་སོགས་པའི་མཚན་ལྟས་བཟང་པོ་མང་དུ་
བྱུང་ཞིང༌། ཡུམ་འདི་སྔ་ནས་དགེ་བའི་ཐུགས་སྟོབས་དང་
ལྡན་བཞིན་པ་ལས། ཁྱད་པར་དུ་མངལ་གྱི་ཁུར་འཛིན་པའི་
དུས་སྔར་ལས་ཀྱང་ཆེས་ལྷག་པར་དཀར་ཕྱོགས་ལ་གཏོང་
ཕོད་དང་ལྡན་པ་སོགས་དགེ་བའི་བྱ་བ་མཐའ་དག་ལ་སྤྲོ་བ་
ངང་གིས་འཕེལ་ཞིང་སྐུ་ལུས་བདེ་བས་ཁྱབ་པ་བྱུང་ངོ༌། དེའི་
དུས་ཡར་འབྲོག་སྒྲུབ་ཆེན་མ་ཞེས་པ་གྲུབ་པའི་མཚན་མ་
མངོན་དུ་གྱུར་པ་ཞིག་གིས། ཁྱེད་ཀྱི་སྐུ་ལུས་འདི་ལ་སྤྲུལ་པའི་
སྐྱེས་ཆེན་ཞིག་བཞུགས་པས་དེ་བལྟམས་པ་ན་སྐུ་ལ་འདི་ཡུན་
དུ་ཐོགས་རྟེན་འབྲེལ་ལེགས་པོ་ཡོད་ཅེས་སྤོས་ཤེལ་རྡོག་པོ་
གཅིག་གནང་བ་ལས། ཕྱིས་ཀྱང་རབ་ཏུ་མ་བྱུང་གི་བར་སྐུ་ལ་

ངེས་པར་ཡོད་ཅེས་གྲག་གོ། །དེ་ནས་མངལ་གྱི་ཚད་བདུན་
ཕྲག་སོ་བརྒྱད་རྫོགས་ཏེ་ཟླ་བ་དགུ་ཚང་བར་ཉེ་བ་རྒྱ་གར་
བའི་ལོའི་མིང་ཡོངས་འཛིན་ཞེས་བྱ་བ་ཆུ་ཕོ་བྱི་བའི་ལོ་སྨིན་
དྲུག་གི་ཟླ་བའི་ཚེས་བརྒྱད་ཀྱི་ཐོ་རེངས་ཡུལ་གྲུ་ཆེན་པོ་དགེ་
བའི་མཚན་མ་བཅུ་དང་ལྡན་ཞིང་མཁས་གྲུབ་གྲྭ་པ་མངོན་
ཤེས་སོགས་བགྲང་བ་ལས་འདས་པ་བྱོན་པའི་ས། གཡོ་རུ་གྲྭ་
ཞེས་པའི་སའི་ཐིག་ལེ་དཔལ་འབྱོར་འདོད་དགུ་མ་ལུས་པས་
ཡོངས་སུ་གང་བ་འཆི་མེད་ཀྱི་གྲོང་ཁྱེར་ས་ལ་འཕོས་པ་ལྟ་
བུའི་དཔལ་རྒྱལ་ཆེན་གླིང་གི་ཁང་བཟང་དུ་ཡུམ་ལ་གནོད་པ་
མེད་ཅིང་བདེ་བའི་ངང་ནས། རྒྱལ་བུ་དོན་ཐམས་ཅད་གྲུབ་
པ་ཇི་བཞིན་དུ་སྐུ་མཚན་དང་དཔེ་བྱད་ཀྱིས་སྤྲས་པ་ལྟ་བུ་
བལྟ་བས་ཆོག་མི་ཤེས་པ་ཞིག་བལྟམས་སོ། །དེའི་ཚེ་ཕྱོགས་
བཅུའི་རྒྱལ་བ་སྲས་དང་བཅས་པ་དབྱིངས་སུ་དགྱེས་ཤིང་། 
གཙང་རིགས་ཀྱི་ལྷ་རྣམས་ཀྱིས་ཀྱང་མེ་ཏོག་གི་ཆར་དང་། 
འཇའ་འོད་ཀྱི་གུར་ཕུབ་སྟེ། དུས་ཀྱི་འབྲུ་བཅུད་རྣམས་ཀྱང་
ཆེས་ལྷག་པར་རྒྱས་པ་སོགས་དགེ་བའི་མཚན་མ་ཕུལ་དུ་བྱུང་
ཞིང་། ལུགས་དང་མཐུན་པའི་བཙས་སྟོན་ཡང་རྒྱ་ཆེན་པོར་
མཛད། སྔར་ཡུམ་གྱིས་མཁན་ཆེན་སྒྲིབ་པ་ནག་པོའི་དྲུང་དུ་

བསྲུང་བ་ལྔའི་དབང་ཚར་མང་དུ་གསན་པ་དང༌། དེ་དུས་
སྐུའི་རིམ་གྲོར་ཡང་གཟུངས་གྲྭ་ལྔ་སྒྲོག་པ་གཙོ་བོར་མཛད་
པས་མཚན་ཡང་གྲྭ་ལྔ་རྒྱལ་པོ་ཞེས་པར་མངའ་གསོལ་ལོ། །དེ་
ནས་རིགས་གཙང་ཞིང་རྣམ་དཔྱོད་དང་ལྡན་པའི་རིག་མས་
པང་ན་འཚོ་བ་དང༌། ནུ་ཞོ་བསྣུན་པ་དང༌། དྲི་མ་འཁྲུད་པ་
དང༌། ཞོ་ཤས་འཚོ་བ་སོགས་ཀྱི་མ་མ་དང་གཞན་ཡང་ཇི་
ལྟར་འོས་པའི་རིམ་གྲོ་པ་དང་། ཞབས་འབྲིང་པ་དག་ཉེ་བར་
བསྐོས་པ་ལས་སྐུའི་སྐྱེད་ལེགས་པར་བསྲིངས་ཏེ། མཚོའི་ནང་
གི་པདྨ་དང་དཀར་ཕྱོགས་ཀྱི་ཟླ་བའི་དཀྱིལ་འཁོར་ལྟར་ཆེས་
ཆེར་གསལ་ཞིང་རྒྱས་པར་གྱུར་ཏོ། །དེ་ལ་འདི་སྐད་ཅེས་བྱ་སྟེ།
དྲག་པོའི་འཐོར་རླུང་ཁྱབ་འཇུག་མཚོན་ཆ་ཡིས། །སྟུག་པོའི་
སྤྲིན་རུམ་དྲལ་ལས་ཟླ་དབང་བཞིན། །ལྷུམས་ཀྱི་པད་རྫིང་
དབུས་ནས་གཞོན་ནུའི་སྐུ། །མཚན་དཔེའི་འདབ་སྟོང་བཀྲ་
བའི་འདམ་སྐྱེས་འཁྲུངས། །དེ་ཚེ་ས་ཆེན་རྣམ་པ་དྲུག་གཡོས་
ཤིང༌། །མཁའ་ལས་མནྡར་བའི་ཆར་ཆེན་དང༌། །བར་སྣང་
འཆི་མེད་རོལ་མོས་གང་བ་སོགས། །ངོ་མཚར་བསམ་མི་ཁྱབ་
པའི་ཆོ་འཕྲུལ་བསྟན། །བལྟམས་མ་ཐག་ནས་འཇིག་རྟེན་སྐྱོང་
བ་སོགས། །ཁམས་གསུམ་པ་ཡི་ཕྱག་བྱའི་འོས་སུ་གྱུར། །

མཆོག་གི་སྤྲུལ་སྐུ་རྩོད་མེད་གྲགས་པའི་བརྡ། །ལྷ་ཡུལ་ས་སྟེང་
མ་ལུས་ཁྱབ་པར་བསྒྲགས། །དཔལ་ལྡན་བླ་མ་དམ་པའི་རྣམ་
པར་ཐར་པ་ངོ་མཚར་རིན་པོ་ཆེའི་གཏེར་མཛོད་ལས་ཞིང་
འདིར་སྐུ་བལྟམས་པའི་ཚུལ་གྱི་སྐབས་ཏེ་གཉིས་པའོ།། །། བོ
པ། གསུམ་པ་གཞོན་ནུ་རོལ་རྩེད་ཀྱི་དུས་གཞན་ལས་ཁྱད་
པར་འཕགས་པའི་ཚུལ་ནི། ཀུན་ཏུ་ས་གསུམ་འགྲོ་མང་
དགའ་བའི་ལྷ། །རྣམ་གསལ་མཚན་དཔེའི་སྐྱེ་མཆེད་རྫོགས་
པའི་སྐུ། །རྒྱལ་སྲས་ཐུ་བོ་བག་ཡོད་མཛད་པའི་གཏེར། །
དཔལ་ལྡན་ངང་ཚུལ་བཟང་པོ་རྒྱལ་གྱུར་ཅིག །ཐོས་བསམ་
ལྷུར་མཛད་མཁས་པའི་གཙུག་རྒྱན་དུ། །གྱུར་ནས་རྣམ་ཐར་
མཛད་པ་ལྟ་ཅི་སྨོས། །སར་པ་སར་པ་གཞོན་ནུའི་རོལ་རྩེད་
ཀྱང་། །ཆོས་ལས་གཞན་པའི་གནས་སྐབས་མ་མཆིས་སོ། །
བདག་ཅག་གི་བླ་མ་དམ་པ་ཚུལ་གཞན་ལས་ཁྱད་པར་དུ་
འཕགས་པ་འདི་ཉིད་ཀྱིས་ཡོངས་སུ་རྫོགས་པའི་བསྟན་པའི་
ཁུར་བཞེས་པའི་མཛད་པ་རྣམས་བློའི་ཡུལ་ལས་གཞར་ཡང་
འདས་པ་ཡིན་མོད། དེ་བས་རོལ་རྩེད་ཀྱི་གནས་སྐབས་སུའང་
གཞོན་ནུར་གྱུར་པ་གཞན་དག་རྣམས་རང་རང་གི་རིགས་
དང་མཐུན་པའི་ཀུན་སྤྱོད་འཕོང་རྩེ་བ་སོགས་ཀྱི་རྩེད་འཇོས་

འདའ་བ་ལས། དམ་པ་འདི་ནི་དེ་དག་གི་རྗེས་སུ་མི་འཇུག་
པར་ཇི་ལྟར་འོས་པའི་ཁྲི་ཆེན་པོ་མཛད་དེ་དེ་ལ་འདུག་ནས།
གཞོན་ནུ་རྣམས་བསྡུས་ཏེ་སྤྱིར་ཆོས་འཆད་པའི་ཚུལ་དང༌། །
ཁྱད་པར་སྣག་ཚའི་བུམ་པ་རྣམས་སུ་རྩྭ་ཕྲ་མོ་བཅུག་སྟེ་
འཐོར་བ་སོགས་དབང་བསྐུར་བའི་ཚུལ་མཛད་པ་དང་། །
ཡང་ན་བཟའ་ཅུང་ལེགས་པ་རྣམས་མནབས་ཏེ། རོལ་རྩེད་
པ་རྣམས་དང་ལྷན་དུ་གར་འཆམས་ཀྱི་རྣམ་པ་མཛད། ཡང་
ལ་ལར་གཏོར་ཚོགས་དཔག་ཏུ་མེད་པའི་རྣམ་པ་བཤམས་
ནས་རོལ་ཆ་ཅི་འབྱོར་གྱིས་གཏོར་སྒྲུབ་མཛད་པའི་ཚུལ་དང༌།
ཡང་ཁ་ཅིག་གདོན་བགེགས་ཀྱི་གཙེར་བའི་རྣམ་པ་བྱེད་དུ་
བཅུག་ལ་དེ་དག་དྲག་ཤུལ་གྱིས་སྐྲོད་པའི་སྣང་ཚུལ་མཛད། །
ལ་ལ་འགྲོ་གླེང་རྩེ་བའི་ཚུལ་ཡང་བྱེད་དུ་འཇུག །ཕལ་ཆེར་
རྟེན་གསུམ་ལ་ན་བཟའ་མཆོད་པ་སོགས་བཀུར་བསྟི་དང་
ཕྱག་མཛད་ནས་བྱིན་གྱིས་ཆོས་ཉན་པའི་ཚུལ་མཛད་པ་
སོགས་རོལ་རྩེད་ཀྱི་སྐབས་སུ་ཡང་དམ་པའི་སྤྱོད་ཚུལ་ཁོ་ནས་
དུས་འདའ་བ་ལས་བར་མ་དོ་ཐ་མལ་གྱི་རྣམ་དཔྱོད་ཅུང་
ཟད་ཙམ་ཡང་མི་མངའ་བས། ཀུན་གྱིས་ངོ་མཚར་ཞིང་
བསྔགས་པའི་ཡུལ་དུ་བྱེད་དོ། །འདིར་སྨྲས་པ། ཇི་ལྟར་ཉི་

གཞོན་བསྒྲིབས་དང་མ་བསྒྲིབས་ཀྱང༌། །མུན་པ་དག་དང་
ནམ་ཡང་ལྷན་ཅིག་མིན། །རྒྱལ་བའི་སྲས་པོ་སར་པའི་ངང་
ཚུལ་དུའང་། །ཐ་མལ་གྱུར་པའི་རྣམ་པ་ག་ལ་མཆིས། །གཞོན་
ནུའི་དུས་ནས་ལེགས་མཛད་མེ་ལོང་དུ། །བག་ཡོད་ཀུན་སྤྱོད་
ཚོན་རིས་རྣམ་བཀྲ་དང་། །ཐོག་མ་མེད་ནས་དམ་པའི་ངང་།
ཚུལ་ལ། །ཤིན་ཏུ་གོམས་པའི་སྣང་བརྙན་འཕོས་པ་བཞིན། །
ཆེན་པོ་གཙུག་རྒྱན་ནོར་བུའི་ས་འཛིན་རྩེར། །ཞབས་སེན་ཉི་
མ་གསར་པའི་ཐིག་ལེ་ནི། །རྟག་པར་འཆར་ལས་ཕན་བདེའི་
འདབ་བརྒྱ་ཡང་། །གདུལ་བྱའི་མོས་སེམས་དྭངས་པའི་ཆུ་
མཚོར་བཞད། །བསོད་ནམས་བརྒྱ་ཡིས་མཚན་པ་མགོན་ཁྱོད་
ཀྱི། །གཟུགས་སྐུའི་སྐྱེ་མཆེད་རྒྱལ་བའི་ཞལ་སྐྱིན་དེ། །བལྟ་
བས་ངོམས་པ་མེད་བཞིན་སྐལ་ལྡན་དག །དགའ་དང་མོས་པ་
འཕེལ་བའི་མིག་མི་འཛུམ། །དཔལ་ལྡན་བླ་མ་དམ་པའི་རྣམ་
པ་ཐར་པ་ངོ་མཚར་རིན་པོ་ཆེའི་གཏེར་མཛོད་ལས་གཞོན་ནུ་
རོལ་རྩེད་ཀྱི་སྐབས་ཏེ་གསུམ་པའོ།། 
བཞི་པ་འཇིག་རྟེན་དང་མཐུན་པར་མཛད་པའི་ཚུལ་
ནི། ཀུན་གཟིགས་མཁྱེན་སྤྱན་ཡངས་པས་ཕན་བདེ་ཡི། །
དགའ་སྟོན་རྣམ་མང་འགྲོ་ལ་སྤེལ་བའི་སླད། །རྒྱལ་སྲིད་ཆོས་

ཀྱིས་སྐྱོང་མཛད་སྐྱེ་དགུའི་དཔལ། །མཁའ་འགྲོའི་ལམ་སྲོལ་
ཆེན་པོ་གསལ་མཛད་རྒྱལ། །འདམ་སྐྱེས་འདམ་གྱིས་མ་གོས་
ལྟར། །འཁོར་བའི་ཕུན་ཚོགས་བདེ་བ་ལ། །ནམ་ཡང་ཆགས་
པ་མེད་བཞིན་དུ། །ལུགས་བཟང་སྐྱེ་བོའི་རྗེས་སུ་ཞུགས། །དེ་
ཡང་བདག་ཅག་གི་བླ་མ་འཇིག་རྟེན་མཁྱེན་པ། སྐྱེས་བུ་
འདུལ་བའི་ཁ་ལོ་བསྒྱུར་བ་འདིས། ས་ཆེན་ཆོས་བཞིན་སྐྱོང་
བས་མངའ་རིས་སོགས་སྐྱེ་དགུ་གྲངས་མེད་པ་ཐབས་མཁས་
པའི་སྤྱོད་པ་རྨད་དུ་བྱུང་བས་དགེ་བའི་ལམ་ལ་གཟུད་པར་
བྱ་བའི་ཕྱིར་དང་། འཇིག་རྟེན་གྱི་ཁ་ན་མ་ཐོ་བ་སྤང་བའི་
སླད་དུ་ཟས་གཙང་སྲས་ཀྱི་མཛད་པ་དང་ཀུན་ནས་མཚུངས་
པར་རེ་ཤིག་རྒྱལ་སྲིད་འཛིན་པའི་ཚུལ་ཡང་མཛད་པ་ལས། །
སྐུ་ཅུང་ཟད་ནར་སོན་པ་ཙམ་ནས་ཀྱང་སྔོན་གྱི་རིགས་སད་
པའི་སྟོབས་ཀྱི་འབྲི་ཀློག་ལ་སོགས་པ་ཚེགས་ཆུང་ངུས་ངང་
གིས་མཁྱེན་པས། མཁས་ཤིང་གྲུབ་པ་བརྙེས་པའི་སྐྱེས་བུ་
ཆེན་པོ་མང་དུ་བསྐྲུན་པའི་ཡུམ་དེའི་ཐུགས་ལ། འཇིག་རྟེན་
གྱི་སྲིད་སྐྱོང་བ་ཞིག་ཡོང་ངམ་དགོངས་ཏེ། སྐྱེ་བོ་གསོ་ཐིགས་
དང༌། ས་སྐྱ་ལེགས་བཤད་དང༌། མི་ཆོས་གནད་ཕྲེང་སོགས་
རྒྱ་བོད་ཀྱི་འཇིག་རྟེན་ལུགས་ཀྱི་བསྟན་བཅོས་དང་། རྒྱ་བོད་

ཀྱི་རྒྱལ་རབས་དང༌། གཞན་ཡང་ནོར་བུ་བརྟག་པ་དང་། རྟ་
བརྟག་པ་དང་། སྐྱེས་པ་བརྟག་པ། བུད་མེད་བརྟག་པ། གོས་
བརྟག་པ། ས་གཞི་བརྟག་པ། ཚལ་བརྟག་པ། གོ་མཚོན་བརྟག་
པ་སྟེ་བརྟག་པ་བརྒྱད་དང་བཅས་པ་རྣམས་ལ་ཐུགས་འཇུག་
ཏུ་བཅུག་པ་ན། བཀའ་མི་བཅག་པའི་ཕྱིར་སྔོན་དུ་དེ་དག་
གཟིགས་པ་སྩལ་བ་ཙམ་གྱིས་འབད་པ་ཆུང་ངུས་མཁྱེན་ཅིང་།
ལྐོག་ཏུ་བདེ་བར་གཤེགས་པའི་གསུངས་རབ་མཐའ་དག་
དང༌། རྒྱ་བོད་ཀྱི་མཁས་པའི་བསྟན་བཅོས་མང་པོ་ལ་
གཟིགས། ཁྱད་པར་དུ་ས་སྐྱ་པ་ཡབ་སྲས་ཀྱི་གསུང་རབ་ལ་
ཤིན་ཏུ་མོས་པར་མཛད་དོ། །འདི་དུས་ནས་གཉན་གྱི་མགོན་
པོ་ཞལ་བཞི་པས་རྗེས་སུ་གཟུང་ཚུལ་ནི་འོག་ཏུ་འཆད། དེ་
ནས་རེ་ཤིག་གཞན་དབང་གི་བགོམ་པར་བྱ་བའི་གནས་མ་
ཡིན་པ་ཡུམ་གྱི་དགོངས་པ་ལྷུར་མཛད་དེ། དགུང་ལོ་བཅུ་
གསུམ་པ་མིག་དམར་ཅེས་པ་ཤིང་ཕོ་བྱི་བ་ལ་ཕོ་བྲང་སྣེའུ་
གདོང་དུ། གོང་མ་ཆོས་ཀྱི་རྒྱལ་པོ་གྲགས་པ་འབྱུང་གནས་
རྒྱལ་མཚན་དཔལ་བཟང་པོའི་དྲུང་གིས་ཡར་རྒྱབ་དཔོན་
ཆེན་གྱི་ལས་ཁ་གནང་། ཐུགས་ལྷག་པར་དགྱེས་པ་ཆེན་པོའི་
ངང་ནས་བསྟི་སྟངས་ཆེར་མཛད་ཅིང་། སྐུའི་དཀྱིལ་འཁོར་

མཐོང་བ་ཙམ་གྱིས་གཞན་ལས་ཁྱད་པར་འཕགས་པས། དྲུང་
སྐོར་ཕལ་ཆེར་གཟི་མདངས་ཀྱི་ཟིལ་གྱིས་མནན་པ་ལས་ཀུན་
གྱིས་བཀུར་ཞིང་བསྔགས་པར་མཛད། དེ་ནས་རིམ་པས་
དགུང་ལོ་བཅོ་ལྔ་པ་འཕེལ་བ་ཞེས་པ་མེ་ཕོ་སྟག་གི་ལོ་ལ་
གཞིས་ཀ་གོང་དཀར་གྱི་རྫོང་དཔོན་གྱི་བསྐོན་འཇའ་བཞེས་
ཏེ་ཕྱགས་ཕེབས། རྒྱལ་སྲིད་ཀྱི་མངའ་རིས་བྱམས་པ་ཆེན་
པོས་བདེ་བར་འཚོ་བ་དང་། གཞན་སྡེ་མི་སྲུན་པའི་ཚོགས་
ཕྲིན་ལས་རྣམ་པ་བཞིའི་སྒོ་ནས་ཚར་གཅོད་པ་དང་། རྗེས་སུ་
འཛིན་པ་སོགས་ཀྱི་ལེགས་པར་བསྐྱངས་པ་དང་། ས་མཆོག་
ལྟ་བུའི་རིགས་རྒྱུད་རྣམ་པར་དག་པ་མི་འཆད་པའི་སླད་དང་།།
སྐྱེ་དགུ་ཀུན་གྱི་ཁ་ན་མ་ཐོ་བ་སྤང་བའི་ཆེད་དུ། བཙུན་མོ་ཡེ་
ཤེས་ཀྱི་རང་བཞིན་ཅན་གྱི་མཚན་ལྡན་ཁབ་ཏུ་བཞེས་ཏེ་སྤྲུལ་
པའི་སྲས་བསྐྲུན་པ་སོགས་ཀྱི་སྣང་ཚུལ་སྔོན་ཐུབ་པའི་དབང་
པོའི་མཛད་པ་ལྟར་ཕྱི་རོལ་དུ་བསྟན་ཞིང་། ནང་དོན་དུ་འདི་
དག་གི་སྐབས་སུ་ཡང་བླ་མ་དམ་པ་རྣམས་ལ་ཆོས་གསན་པ་
དང༌། ཡི་དམ་ཆོས་སྐྱོང་གི་བསྙེན་སྒྲུབ་སོགས་ལ་བརྩོན་ཞིང་།
དེ་དག་གི་དུས་སུ་མནལ་གྱི་མི་རྫི་བའི་ཕྱིར་གཟིམས་ཆུང་དུ་
དབུ་ཚོར་སྲད་བུའི་རྒྱུན་ཐོག་ལ་བཏགས་ནས་ཅུང་ཟད་མི་

གཡོ་བའི་ཚུལ་ཡང་མཛད། གར་འཆམས་ཕྱག་ལེན་གྱི་རིམ་
པ་དང༌། ཐ་སྙད་ཀྱི་གཙུག་ལག་སོགས་ལ་ཡང་བར་མ་ཆད་
དུ་ཕྱག་བཞེས་བཏབ་ཅིང་། གཞན་ཡང་སྤྲེལ་ཆེན་གྱི་ཐོག་ཏུ།
ཁང་བརྩེགས་ཀྱི་བཀོད་པ་གཞན་དག་ལས་ཁྱད་པར་
འཕགས་ཤིང་། དེ་ཉིད་རྒྱུད་མན་ངག་གི་བླ་མ་དམ་པ་རྣམས་
ཀྱི་རིམ་པ་ཚར་དུ་དངར་བ་དང་། ཡི་དམ་ལྷ་ཚོགས་ཀྱི་
བཀོད་རིས་སོགས་རྨད་དུ་བྱུང་བ་ལམ་འབྲས་ཕོ་བྲང་ཞེས་
པའི། འཆི་མེད་ཀྱི་གྲོང་ཁྱེར་མངོན་སུམ་པ་ལྟ་བུ་བསྒྲུབ་པར་
གནང་བས། ། དེང་སང་གངས་རིའི་ལྗོངས་འདིར་ཁང་
བརྩེགས་སླར་བགྱི་བ་རྣམས་ཀྱི་ཕྱི་མོར་གྱུར་པ་ཞིག་མཛད་པ་
དང་། སྔར་ཆོས་བཞིན་ས་སྐྱོང་བའི་ཡབ་རྗེ་དག་གིས་གཉེན་
གྱི་མགོན་པོ་བྲམ་ཟེའི་གཟུགས་ཅན་ཡབ་ཡུམ་གྱི་སྐུ་འབུར་
དོད་ཆེར་རྔམ་ཞིང་ངོ་མཚར་བ་ཞིག་བསྒྲུབ་པར་མཛད་པ་
ལས། ཇི་ཞིག་ན་འཁུ་ལྡོག་གཉན་བྱའི་རྣམ་པ་མངོན་སུམ་དུ་
གྱུར་པས་ཅུང་ཟད་སླ་བའི་ཚུལ་དུ་མཛད་དགོས་བྱུང་ཞིང༌། །
དེ་དག་ལ་ཡང་སུས་ཀྱང་གཡོ་རེག་མ་ནུས་པ་བཞུགས་པ་ལས།
རྗེ་བཙུན་འདི་ནི་སྤྱིར་བཀའ་སྲུང་རྣམས་དང༌། ཁྱད་པར་
གཉན་མགོན་ཞལ་བཞི་པ་ལ་མངའ་དབང་དུ་གྱུར་པས། དེ་

དག་གི་ཕྱི་རོལ་གྱི་གབ་པའི་ཚུལ་རྣམས་བསལ་ཏེ། བཞུགས་
གནས་ཀྱི་བཀོད་པ་ཕུན་སུམ་ཚོགས་པ་མཆོད་གཏོར་སྤྱན་
གཟིགས་དང་བཅས་པས་ཉེ་བར་བརྒྱན་ཏེ། གྲུ་འཛིན་ཞེས་
པར་མངའ་གསོལ་བར་མཛད་པ་ན། མཐོང་ཐོས་བྱིན་འཇིག་
ཤིང་ངོ་མཚར་བའི་གནས་སུ་གྱུར་པ་ཡང་མཛད་དོ། མདོར་
ན་རྣམ་པར་དག་པའི་བསྟན་པ་བསྟན་འཛིན་དང་བཅས་པ་
ལ་བདག་རྐྱེན་གྱི་ན་བའི་ཟོག་པོ་ཐོ་ཅོའི་སྤྱོད་པ་བྱེད་པའི་
བསྟན་པ་ལ་རྨ་འབྱིན་པ་རྣམས་ཚར་བཅད་དེ་རྒྱུན་གཅོད་
པར་མཛད་པ་སོགས་ལུགས་གཉིས་དང་ལྡན་པའི་སྒོ་ནས། །
རྒྱལ་སྲིད་འཕགས་ཡུལ་གྱི་ས་སྐྱོང་བ་ཇི་བཞིན་དུ་སྐྱོང་བར་
མཛད་དོ། །སྨྲས་པ། འཁོར་ལོས་སྒྱུར་བ་འཁོར་བ་ཡི། །ཕུན་
ཚོགས་གཞན་དོན་ཁོ་ནར་སྤྱོད། །ཇི་ལྟ་དེ་ལྟར་འཇིག་རྟེན་གྱི། །
སྐྱོན་བྲལ་རྗེས་མཐུན་འཇུག་པར་མཛད། །མི་ཡི་བདག་པོའི་
སྒྱུ་འཕྲུལ་གྱིས། །ཆོས་ཀྱི་རྒྱལ་ཐབས་ཁ་ལོ་བསྒྱུར། །དགེ་
བཅུའི་ཁྲིམས་ཀྱིས་ས་སྐྱོང་བ། །ཟས་གཙང་སྲས་དང་ཁྱོད་
མིན་སུ། །འདམ་སྐྱེས་པདྨར་འདམ་མི་སྲིད། །སྲིད་པའི་བདག་
ཁྱོད་སྲིད་མི་ཆགས། །ཆགས་པའི་དྲི་བྲལ་ཆགས་ཆེན་མཆོག །
མཆོག་ཁྱོད་ངོ་མཚར་མཆོག་གི་གཏེར། །དཔལ་ལྡན་བླ་མ་

དམ་པའི་རྣམ་པར་ཐར་པ་ངོ་མཚར་རིན་པོ་ཆེའི་གཏེར་
མཛོད་ལས་འཇིག་རྟེན་དང་མཐུན་པར་སྤྱད་པའི་སྐབས་ཏེ་
བཞི་པའོ།། །། ཀ་བ་ལྔ་པ་བསྟན་པ་ལ་ཞུགས་ནས་ཚུལ་ཁྲིམས་ཀྱི་ནོར་གྱིས་
ཕྱུག་པའི་ཚུལ་ནི། ཀུན་ཏུ་སྒྲིབ་བྲལ་མཁྱེན་པའི་སྤྱན་ཡངས་
པ། །དགའ་ལྡན་ལྷ་བརྒྱའི་བླ་མ་མི་ཕམ་བཞིན། །རྣམ་དག་
སྤྱོད་པས་རྒྱལ་བའི་གདུང་འཚོབ་པ། །དཔལ་ལྡན་སྡོམ་བརྩོན་
བརྟུལ་ཞུགས་བཟང་པོ་རྒྱལ། །རྣམ་དག་ཁྲིམས་ཀྱི་རོལ་མཚོ་
ལ་གནས་ཤིང་། །རླབས་ཆེན་སྤྱོད་པའི་བང་རིམ་མངོན་མཐོ་
བ། །རིམ་གཉིས་ཟུང་འཇུག་ཉི་ཟླའི་རྒྱུ་བ་ཅན། །ཐུབ་བསྟན་
གླིང་བཞིའི་དབུས་ན་མངོན་པར་འཕགས། །དེ་ཡང་བདག་
ཅག་གི་བླ་མ་ངུར་སྨྲིག་འཛིན་པའི་གཙུག་རྒྱན་དེས། རྒྱལ་
སྲིད་ཀྱི་འབྱོར་པ་སོགས་སྲིད་པའི་ཕུན་ཚོགས་ཐམས་ཅད་
སྡུག་བསྔལ་གྱི་མེ་འོབས་ལྟ་བུ་དང་། དུག་དང་སྦྱར་བའི་ཁ་
ཟས་བཞིན་དུ་གཟིགས། ཐར་པ་མྱ་ངན་ལས་འདས་པ་ནི་
བསིལ་བའི་ཁང་པ་དང་གཏན་གྱི་བདེ་བར་དགོངས་ནས་
རྒྱལ་སྲིད་མཆིལ་མའི་ཐལ་བ་ལྟར་བོར་ཏེ་བསྟན་པ་ལ་རིམ་
གྱིས་འཇུག་པར་མཛད་པ་ནི། དགུང་ལོ་ཉི་ཤུ་སྐྱེ་བདག་ཅེས་

པ་ལྕགས་མོ་ལུག་གི་ལོ་ལ་ཐོག་མར་འགྲོ་བའི་བླ་མ་ཐེག་ཆེན་
ཆོས་ཀྱི་རྒྱལ་པོའི་དངོས་སློབ། བྲག་ཐོག་པ་ཆོས་ཀྱི་རྗེ་བསོད་
ནམས་བཟང་པོའི་དྲུང་དུ་ཡོངས་རྫོགས་ཀྱི་དགེ་བསྙེན་དང་།།
རབ་ཏུ་བྱུང་བ་བསྒྲུབ་པ་ལ་ཐུགས་ཤིན་ཏུ་རིངས་ཀྱང་། ཡུམ་
གྱི་དགོངས་པ་ཅུང་མ་ཁྲོལ་བས་དགོངས་ལྡན་གྱི་ཕྱིར་གཙུག་
ཕུད་ཙམ་བཞག་པའི་དབུ་སྐྲ་ཕལ་མོ་ཆེ་བསིལ་ཏེ་བར་མ་
རབ་ཏུ་བྱུང་བ་མཛད། དེ་ནས་དགུང་ལོ་ཉི་ཤུ་རྩ་བདུན་འབྲུ་
མང་པོ་ཞེས་པ་ས་ཕོ་སྟག་གི་ལོ་ལ། གནས་ལྔ་རིག་པའི་པཎྜི་
ཏ་ཆེན་པོ་དཔལ་ཐུ་བཙུན་བསོད་ནམས་རྣམ་པར་རྒྱལ་བའི་
དྲུང་དུ། ཚིགས་སྔ་མ་དགེ་ཚུལ་གྱི་སྡོམ་པ་རྣམ་པར་དག་པ་
མནོས་ཏེ། མཚན་ཀུན་དགའ་རྣམ་རྒྱལ་དཔལ་བཟང་པོར་
གསོལ། སྐུ་བཙུན་པའི་མཆོག་ཏུ་གྱུར། དེ་ནས་རིམ་གྱིས་
དགུང་ལོ་བཞི་བཅུ་རྩ་གསུམ་པའི་ཐོག་རྒྱལ་བ་ཞེས་པ་ཤིང་
ཕོ་རྟའི་ལོ། དུས་ཚིགས་ལྔ་ལས་དཔྱིད་ཀྱི་དུས། ཟླ་བ་བཞི་
ལས་དཔྱིད་ཟླ་གཉིས་པའི་གྲལ་ཚེས་བཟང་པོ་ལ། དཔལ་རྡོ་
རྗེ་གདན་མི་འགྱུར་བདེ་བ་ཆེན་པོའི་གཙུག་ལག་ཁང་གི་
གཟིམས་ཁང་ཕྱི་ནང་གི་གསུང་རབ་མ་ལུས་པས་ཕྱུག་པར་
དོན་གྱི་སླད་དུ་མཚན་ནས་སྨོས་ན། མཁས་ཤིང་དངོས་གྲུབ་

བརྙེས་པའི་མ་ཧཱ་པཎྜི་ཏ་དཔལ་བྱམས་པ་གླིང་པ་བསོད་
ནམས་རྣམ་པར་རྒྱལ་བ་དབང་པོའི་སྡེ་མི་ཕམ་དགའ་བའི་
བཤེས་གཉེན་འཇིག་པ་མེད་པ་ཕྱོགས་ཀྱི་གོ་ཆ་ཞེས་པས་
མཁན་པོ་དང༌། མ་བྱོན་པའི་སངས་རྒྱས་གསུམ་པ་ཁ་ཆེ་
བསོད་སྙོམས་པ་ཆེན་པོའི་སློབ་བརྒྱུད་ཚོགས་དགེ་འདུན་
སྒང་པའི་མཁན་ཆེན་ཁྲི་ཐོག་ཏུ་བཞུགས་པ་རབ་འབྱོར་སེང་
གེས་ལས་སློབ། རིན་པོ་ཆེ་པ་ཁྲོམ་ཡོན་པར་གྲགས་པ་ནམ་
མཁའ་ལྷུན་བཟང་པས་གསང་སྟོན། བྱང་ཆུབ་སེམས་དཔའ་
མཁན་ཆེན་ནམ་མཁའ་ཆོས་བཟང་དང༌། མྱང་སྟོན་བདེ་
ལེགས་བཟང་པོ་དང་། མྱང་སྟོན་བློ་གྲོས་པ་དང༌། ཆེན་པོ་
བསོད་ནམས་རྒྱལ་པོ་དང༌། བྲག་དབེན་པར་གྲགས་པ་མདོ་
སྔགས་པཎ་ཆེན་ཆོས་ཀྱི་རྒྱལ་མཚན་དང༌། གཞན་ཡང་མང་
དུ་ཐོས་ཤིང་འདུལ་བ་འཛིན་པ་ཆེན་པོ་དུ་མས་ལས་ཀྱི་ཁ་
སྐོང་མཛད་ནས། ཡོངས་སུ་དག་པའི་དགེ་འདུན་གྲངས་ཚང་
ཞིང་མི་མཐུན་པ་མེད་པའི་དབུས་སུ་ཡོངས་སུ་རྫོགས་པ་དགེ་
སློང་གི་དངོས་པོ་བརྙེས་པར་མཛད་པ་ལས་བསྲུང་བྱ་ཕྲ་ཞིང་
ཕྲ་བའི་གནས་ལའང་བག་དང་ལྡན་པར་མཛད་པས། དགེ་
ལེགས་ཐམས་ཅད་ཀྱི་གཞི་ལྷག་པའི་ཚུལ་ཁྲིམས་ཀྱི་བསླབ་པ་

རིན་པོ་ཆེའི་ནོར་གྱིས་ཡོངས་སུ་ཕྱུག་པའི་དུལ་བའི་གླང་ཆེན།།
མཐའ་ཡས་པའི་གདུལ་བྱའི་ཉོན་མོངས་པའི་ཚ་གདུང་སེལ་
བར་མཛད་པའི་ཚུལ་ཁྲིམས་ཀྱི་དྲི་གཙང་སྐུ་ལུས་ལས་འདོམ་
དྲུག་ཚུན་ཆད་དུ་ཁྱབ་པ་སོགས་ཀྱི་སྐུ་བཙུན་པའི་མཐར་ཐུག་
པ་ངུར་སྨྲིག་འཛིན་པ་རྣམས་ཀྱི་གཙུག་གི་རྒྱན་དང༌། ལྷ་དང་
བཅས་པའི་འཇིག་རྟེན་ཐམས་ཅད་ཀྱི་ཡོན་གནས་གཅིག་
པུར་གྱུར་ལ། དེའི་ཚེ་མཁན་པོ་ཉིད་ཀྱི་ཞལ་སྔ་ནས་ཀྱང་། །
ཤེས་བྱ་ཀུན་རིག་ཅེས་སོགས་ད་ལྟ་དད་ལྡན་རྣམས་ཁ་ཏོན་
དུ་བྱེད་པའི་བསྟོད་པ་ཤོ་ལོ་ཀ་གཅིག་པུ་འདི་ཉིད་ཀྱིས་ཆེད་
དུ་བརྗོད་དེ་ལེགས་པར་བསྟོད་ཅིང་བསྔགས་པར་མཛད་དོ། །
དེ་ལ་འདི་སྐད་ཅེས་སྨྲ་སྟེ། ཚེ་སྲོག་མི་རྟག་སྦྲུལ་གྱི་ལྕེ་ལྟར་
གཡོ། །དཔལ་འབྱོར་དར་རྒུད་ཆུ་བོའི་སྐྱེ་འབྲི་བཞིན། །སྙན་
གྲགས་བྲག་ཆ་དང་མཚུངས་སྲིད་པའི་བདེ། །ཨེ་རཎྜ་ཡི་ལྗོན་
ཤིང་ལྟར་གཟིགས་པས། །ངེས་འབྱུང་ག་བུར་གྲུ་ཆར་གྱིས་
བརླན་པའི། །བསླབ་གསུམ་ཧ་རི་ཙན་དན་རྒྱས་པའི་ནགས། །
ཚུལ་ཁྲིམས་མ་ལ་ཡ་ཡི་དྲི་བསུང་གིས། །སྲིད་པའི་གདུང་སྐྱོབ་
གྲིབ་བསིལ་གཅིག་པུར་གྱུར། །སྡོམ་བརྩོན་ཉི་མ་སར་པའི་
ཐིག་ལེ་ནི། །ངུར་སྨྲིག་ཐུན་མཚམས་སྤྲིན་གྱི་བླ་རེ་དང༌། །

བསླབ་གཞི་བྱེ་བའི་ཟེར་ཕྲེང་ལྡ་ལྡི་ཅན། །ཆོས་འདུལ་པདྨའི་
ཚལ་བཟང་བཞད་པའི་གཉེན། །སྲིད་ལམ་དུབ་ལ་ཙན་དན་
གྲིབ་བསིལ་ལྟུང་ལ་ལག་པའི་འཆེལ་ས་གཅིག །ལོག་ལམ་
འཕྱན་ལ་ཐར་པའི་ཤིང་རྟ་འདོད་པའི་རིམས་ལ་གྲིབ་པའི་
སྨན། །རྨོངས་པའི་མུན་པར་སྣང་བ་མཚུངས་མེད་བཀྲེན་
ཆེན་རྣམས་ལ་བདུད་རྩིའི་ཟས། །ཀྱེ་ཧོ་འཁོར་བའི་ནགས་
(ནང་སྟོང་པར་ཚུལ་ཁྲིམས་དང་མཚུངས་རྩ་ལག་ཏུ)།།དཔལ་
ལྡན་བླ་མ་དམ་པའི་རྣམ་པར་ཐར་པ་ངོ་མཚར་རིན་པོ་ཆེའི་
གཏེར་མཛོད་ལས། བསྟན་པ་ལ་ཞུགས་ཤིང་ཚུལ་ཁྲིམས་ཀྱི་
ནོར་གྱིས་ཕྱུག་པའི་སྐབས་ཏེ་ལྔ་པའོ།། །།
དྲུག་པ་རྣམ་པར་དག་པའི་སྤྱོད་པ་རླབས་པོ་ཆེ་གཞན་
ལས་ཁྱད་པར་དུ་འཕགས་པ་ཐུགས་ཉམས་སུ་བཞེས་པ་ནི། །
ཀུན་ནས་ཕུལ་བྱུང་རིམ་གཉིས་རྣལ་འབྱོར་གྱིས། །དཀའ་བྱེད་
བདུད་ཀྱི་གཡུལ་ལས་རྣམ་རྒྱལ་ཏེ། །དཔལ་ལྡན་དམ་པའི་གོ་
འཕང་མཆོག་བརྙེས་པ། །བཟང་པོའི་ལམ་གྱི་སྲོལ་འབྱེད་གང་
དེ་རྒྱལ། །གདོད་ནས་གོ་འཕང་མཆོག་བརྙེས་ཀྱང༌། །སྐལ་
ལྡན་འགྲོ་བའི་ལས་སྣང་དུ། །བསླབ་པ་གསུམ་དང་འབྲེལ་བ་
ཡི། །ལམ་གྱི་བགྲོད་ཚུལ་ཇི་བཞིན་མཛད། །དེ་ཡང་བདག་

ཅག་གི་བླ་མ་སྐྱེས་བུ་ཁྱུ་མཆོག་དམ་པ་དེ་སྔོན་ནས་ཞི་ཞིང་
དུལ་ལ་བགྲོད་པར་བྱ་བའི་རྩེ་མོར་སོན་མོད། གཞན་སྣང་སྒྱུ་
འཕྲུལ་གྱི་བཀོད་པ་ཙམ་དུ་དམ་པའི་སྤྱོད་ཚུལ་དང་ལྡན་ཞིང་
བསྟན་པ་རིན་པོ་ཆེ་ལ་ཞུགས་ནས་རྣམ་པར་དག་པའི་ཁྲེལ་
ཡོད་ཀྱི་བག་དང་བཅས་པས། ཕྱི་སོ་ཐར་ཀྱི་ཀུན་སྤྱོད་དམ་
པའི་ཆོས་འདུལ་བ་ལས་ཇི་ལྟར་འབྱུང་བ་བཞིན་དུ་ལས་
འབྲས་ཕྲ་མོའང་ཁྱད་དུ་མི་གསོད་ཅིང་། བསླབ་པའིགནས་
རྣམས་ལས་ཅུང་ཟད་ཀྱང་མི་གཡོ་བ་ལྷུར་ལེན་པ་དང་། ནང་
བྱང་སེམས་ཀྱི་ཀུན་སྤྱོད་ཕར་ཕྱིན་དྲུག་ལྡན་གྱི་སྒོ་ནས་བསྟན་
པ་དང་སེམས་ཅན་གྱི་དོན་དུ་སྙིང་སྟོབས་མཆོག་ཏུ་གྱུར་ལ། །
གསང་བ་སྔགས་ཀྱི་ཀུན་སྤྱོད་ཕྱི་ནང་གསང་བ་ལྷའི་དེ་ཁོ་ན་
ཉིད་དང་མ་བྲལ་བའི་ངང་ནས། བསྙེན་པ་དང༌། སྒྲུབ་པ་
དང་། མཆོད་པ་དང་། བསྟོད་པ་དང་། གཏོར་མ་སོགས་ཀྱིས་
བླ་མ་ཡི་དམ་མཁའ་འགྲོ་ཆོས་སྐྱོང་དུས་རྟག་ཏུ་མཉེས་པར་
མཛད་པ་སྟེ། དེས་ན་ཞག་རེའི་ཐུགས་དམ་གྱི་རིམ་པ་ནི། །
བཞེང་བའི་རྣལ་འབྱོར་གྱི་རྗེས་སུ་རྣལ་འབྱོར་དབང་ཕྱུག་གི་
བསྲུང་བ་སྔགས་བརྒྱ་རེ་དང་བཅས་པ། འཁྲུལ་འཁོར་རླུང་།
སྦྱོར། ལམ་འབྲས་ཀྱི་དམིགས་པ་སོགས་རྒྱས་བསྡུས་སྐབས་

དང་སྦྱར་བ། ཛམ་ཆུ་དཀར་གཏོར་དང་བཅས་པའི་སྐབས་
སུ་ཛམྦྷ་ལ་གཉིས་ལ་སྔགས་བརྒྱ་རེ། ཚེ་དཔག་མེད་ཀྱི་བསྙེན་
པ་སྟོང་། འཇམ་དཀར་གྱི་སྔགས་སྟོང་། མཚན་བརྗོད། ཆོས་
རྒྱལ་མ། ཐུབ་བསྟོད། ལྟུང་བཤགས། སྒྲོལ་མཆོད། གཙུག་
ཏོར་རྣམ་རྒྱལ་གྱི་གཟུངས་རིང་ཉི་ཤུ་རྩ་ལྔ་རེ། གཤེད་དམར་
བཅུ་གསུམ་མའི་བསྐྱེད་རིམ་དང༌། གཙོ་བོའི་བསྙེན་པ་སྟོང་།།
འཁོར་རྣམས་བརྒྱ་རེ། བདེ་མཆོག་དྲིལ་བུ་ལུས་དཀྱིལ་དང༌།
ཡེ་གེ་བདུན་པ་སྟོང་། ཀྱེ་རྡོར་ཡན་ལག་དྲུག་པ་ལམ་དུས་
རྒྱས་པ་དང་བཅས་པའི་སྐབས་སྐྱབས་འགྲོ ཡིག་བརྒྱ། ཨུཏྟཱི་ཥ།
ཨ་ཧྥ་རྣམས་བརྒྱ་རེ། བྷ་ཡ་ན་བདུན། དེ་བ་པི་ཙུ་སྟོང་། ཡུམ་
འཁོར་བཅས་བརྒྱ་རེ་དང་། གཞན་ཡང་རྒྱས་བསྡུས་སྐབས་
དང་སྦྱར་བའི་ཐུན་བཞིའི་གྲངས་ཚང་བ། འཇིགས་བྱེད་ས་
དཔའ་བོ་གཅིག་པའི་མངོན་རྟོགས་དང༌། ཡ་མ་ར་ཛཱ། ཧི་ཟི།
མ་མནྟ་ཀ་རྣམས་སུམ་བརྒྱ་རེ། ཕུར་པའི་ཡང་སྙིང་ལྷན་སྐྱེས་
དང༌། ཀི་ལ་ཡ་སྟོང་། རྣམ་སྲས་སེར་ཆེན་དང༌། ཚོགས་
བདག་དམར་པོ་གཉིས་ཀྱི་གཏོར་བསྔོའི་སྐབས་སུ་སོ་སོའི་
སྔགས་བརྒྱ་རེ། ཀྱེ་རྡོར། བདེ་མཆོག་གི་འདས་གཏོར། ཆོས་
སྐྱོང་གུར་ཞལ། པུ་ཏྲ་མིང་སྲིང་། མཁའ་འགྲོ་སྤྱི་གཏོར། གཞི་

བདག་གཏོར་མ་རྣམས་ཀྱི་སྐབས་སུ། ཤཱ་ས་ན་སུམ་བརྒྱ། སྙིང་
པོ་སྟོང་། ལྷ་མོ་བརྒྱ། ཞལ་བཞི་པའི་སྔགས་རིང་བརྒྱ། སྙིང་པོ་
སྟོང་། ཡུམ་བཅས་བརྒྱ། མོན་པ་ཕོ་མོའི་བོད་པ་བརྒྱ་རེ། ཆད་
བསད་མཚོན་ཙམ་རེ་དང་བཅས་པའོ། །གཏོར་མ་བརྒྱ་རྩ། །
གཤིན་རྗེ་དམར་འཇིགས་ཀྱི་སྒོ་ནས་དྲུག་ཅུ་པ་ལས་གཤིན་
དང་བཅས་པ། ཆ་གསུམ། མདོ་སྒྲུབ་བདུད་ཟློག་དང་བཅས་
པ། ཟ་བྱེད་མཁའ་འགྲོའི་སྦྱིན་སྲེག་བརྒྱ་ཚར། སེང་གདོང་
མའི་ཟློག་པ། ལམ་འབྲས་ཕྱག་མཆོད་རྒྱས་པ། བྱམས་སྨོན། རྩ་
ལྟུང་། ཚར་གསུམ་ཁུག་པ། ཉལ་བའི་རྣལ་འབྱོར་རྣམས་སོ། །
འདི་རྣམས་ཀྱི་ངེས་པ་ནི། རྗེ་ཉིད་ཀྱི་གསང་བ་ལས་ཀྱང་ཆེས་
གསང་བའི་ཚུལ་དུ་ཟིན་བྲིས་གབ་ཡིག་ལྟ་བུའི་ཕྱག་བྲིས་སུ་
བཏབ་ནས་ཡོད་པ་རེ་ཞིག་སུས་ཀྱང་མངོན་དུ་མ་གྱུར། ཕྱིས་
རིང་མོ་ཞིག་ན་བླ་བྲང་མགོན་ཁང་ནས་མཆོད་ཅོག་གི་གསེང་
ཞིག་ནས་རྙེད་པ་ལས་ཇི་ལྟར་བྱུང་བ་བཞིན་བཀོད་པ་ཡིན་
ཞིང་། དེའི་གཤམ་ན་ཞག་གཅིག་གི་ཆོས་སྤྱོད་ཀྱི་རིམ་པ་སྔ་
མོ་བྱེད་པ་ཁ་ཅིག་ནི་བཞག་ལ་ཕྱིས་མེད་དུ་མི་རུང་བ་འགའ་
ཞིག་བསྣན་དུ་ཡོད་ཀྱང་འདི་ནི་ད་ལྟར་གྱི་རིམ་པའོ། །ཞེས་
པ་གནང་འདུག་ཅིང་། གོང་འོག་གི་སྔགས་རྣམས་ལ་རྗེས་སུ་

གྲངས་འདི་སོང་གི་ངེས་པས་རིས་ཀྱི་བསྒྲིལ་ཐོ་གནང་འདུག་
པ་རྣམས་ནི་བློས་གཞལ་བར་བྱ་བ་ལས་འདས་པར་འདུག་
པས། དད་ལྡན་སྐལ་ཅན་རྣམས་ལ་སྨོས་ཅི་འཚལ་ནའང༌།
བག་ཆགས་ངན་པའི་སྐྱེ་བོ་རྣམས་ལ་རང་བློ་དང་སྦྱར་བའི་
སྡིག་ལྟོར་གྱུར་དོགས་མ་བཀོད་དོ། །གཞན་ཡང་སྐལ་བ་དང་
དད་པའི་ནོར་དང་ལྡན་པ་རྣམས་ལ་འདོམས་པར་མཛད་པ་
ནི་རྒྱུད་སྡེ་བཞིའི་དབང་བཀའ་དེ་དག་སོ་སོའི་གྲོལ་བྱེད་ཀྱི་
ལམ་ཕྲ་རགས། བྱིན་རླབས་རྗེས་གནང་། རྒྱུད་བཤད་བཀའ། །
ལུང་རྒྱུན། སྒྲུབ་དཀྱིལ་གྱི་ཕྱག་ལེན་གྱི་རིམ་པ་སོགས། མདོར་
ན་མདོ་སྔགས་རྒྱུད་སྡེ་རྒྱ་མཚོའི་ངེས་གསང་ལས་བྱུང་བའི་
ཆོས་ཀྱི་འཁོར་ལོ་གསུང་གི་གསང་བ་བསམ་གྱིས་མི་ཁྱབ་པ་
དང༌། གསུང་རྣམ་པ་ཐམས་ཅད་པའི་སྒྱུ་འཕྲུལ་ཇི་ལྟ་བ་
བཞིན་དུ་གདུལ་བྱ་རང་རང་གི་ཁམས་དང་། བསམ་པ་དང་།
དབང་པོ་དང་། བག་ལ་ཉལ་དང་རྗེས་སུ་མཐུན་པར་ཆོས་ཀྱི་
འཁོར་ལོ་རླབས་པོ་ཆེ་བར་མེད་པར་བསྐོར་བ་སོགས་མཁས་
པའི་བྱ་བ་རྣམ་པ་གསུམ་གྱི་རོལ་པས་རྒྱ་མཚོ་ཆེན་པོར་ཆུ་བོ་
བཞིན་དུ་མཁས་པ་དང༌། ཆེ་བ་དང༌། བཙུན་པ་དང༌། བཟང་
བ་ལ་སོགས་པ་རྣམས་ཁེངས་པའི་རི་བོ་ལས་བབས་ཏེ། ལུང་

དང་མངོན་པར་རྟོགས་པའི་ཆོས་ཚུལ་གྱི་ནོར་བུ་ཟད་པ་མེད་
པའི་རྒྱ་མཚོ་ཆེན་པོ་འདིར་འདུས་ཤིང་ཚིམ་པར་མཛད་པས་
ཐུབ་པའི་བསྟན་པ་ལ་སྟོན་པ་གཉིས་པ་ལྟར་གྱུར་ཏེ། ཛམྦུའི་
སྒྲས་མཚོན་པའི་སའི་ཁོར་ཡུག་གི་ཁྱོན་འདིར། མདོ་དང་
སྔགས་ཀྱི་ཚུལ་བླ་ན་མེད་པའི་ཆོས་ཀྱི་ཉི་མ་སྙོམས་པར་
བརྡལ་ཏེ། སྲིད་པ་དང་ཞི་བའི་དགེ་ལེགས་ཀྱི་སྣང་བ་རྒྱ་ཆེན་
པོས་ཁྱབ་པར་མཛད་དོ། །མདོར་ན་དམ་པ་འདི་ནི་གནས་
སྐབས་གང་དུའང་ཆོས་གསུང་བའམ། གསུང་རབ་མཐའ་
དག་ལ་གཟིགས་པ་བསྩལ་བའམ། ལེགས་བཤད་ཀྱི་རྩོམ་པ་
མཛད་པའམ། སྤྲོས་བཅས་སྤྲོས་མེད་ཀྱི་ཐུགས་དམ་ལས་མི་
གཡོ་བའམ། རྣལ་འབྱོར་དང་ལྡན་པའི་གསོལ་བའི་སྐབས་
ཙམ་མ་གཏོགས་སྐུ་གསུང་ཐུག་ཐ་མལ་དུ་གྱུར་པའི་གནས་
སྐབས་སྐད་ཅིག་ཙམ་ཡང་ཞབས་འབྲིང་པ་ཤིན་ཏུ་ཉེ་བས་
ཀྱང་མ་མཐོང་བ་ནི་མངོན་སུམ་དུ་གྱུར་པ་ཐམས་ཅད་མཐུན་
པར་སྨྲའོ། །གཞན་ཡང་འབྱོར་པའི་ཁྱད་པར་ཇི་སྙེད་ཅིག་
ཡོད་པ་དང་། ཉིན་རེ་བཞིན་ཇི་ཙམ་ཕྱག་ཏུ་བབས་པ་རྣམས་
ཀྱང་རང་དོན་དུ་ཅུང་ཟད་ཙམ་ཡང་མི་སྤྱོད་པར་སྐུ་གསུང་
ཐུགས་ཀྱི་རྟེན་བཞེངས་པ་དང༌། བླ་མ་དཀོན་མཆོག་ལ་རྙེད་

བཀུར་དང༌། མཆོད་པའི་ཡོ་བྱད་འབུལ་བ་དང༌། ཕོངས་པ་
ལ་སྦྱིན་གཏོང་མཛད་པ་མིན་པ་བར་མ་དོར་འགྱུར་བ་མེད་
ཅིང་། མདོར་ན་རྗེ་བཙུན་འདི་ནི་ཐབས་མཁས་པའི་ཐུགས་
རྗེས་སྲིད་དང་མངའ་རིས་སུ་གཏོགས་པའི་བདོག་པ་ཀུན་
ཀྱང་ངང་གིས་དཀར་ཕྱོགས་སུ་འགྲོ་བ་དང༌། རིག་བྱེད་དུ་
གྱུར་རོ་ཅོག་གི་འདུ་བྱེད་ཀྱི་གྲུབ་འབྲས་དང༌། ལས་ལ་འཁོར་
བ་ཕྲ་མོའི་བར་ཐམས་ཅད་ཀྱང་རྟེན་གསུམ་བཞེངས་པ་དང་།
དེ་དག་ལ་མཆོད་རྫས་ཀྱི་བྱེ་བྲག་སྒྲུབ་པ་དང་། དགེ་འདུན་
གྱི་རྙེད་པའི་བྱ་བ་དང༌། གཞན་ལ་ཕན་པ་སོགས་ཀྱི་ལས་ཁོ་
ན་ལ་འཇུག་པའི་དོན་དང་ལྡན་པ་ཉིད་མ་གཏོགས། སྡིག་
ལྟོར་འགྱུར་བ་དང༌།། ཁ་ན་མ་ཐོ་བའི་ལས་ལ་འཇུག་མི་
དགོས་པས་དམ་པ་འདི་ཉིད་ལ་ཆ་ཙམ་དུ་འབྲེལ་ཚད་ཀྱང་
དོན་དང་ལྡན་པ་ཡིན་ནོ། །སྨྲས་པ། ཁམས་དང་བསམ་པའི་
ཁྱད་པར་ཇི་བཞིན་དུ། །དུ་མའི་མཛད་པ་བསྟན་ནས་འགྲོ་བ་
ཀུན། །ཀུན་མཁྱེན་སར་འགོད་སྲིད་ཞིའི་འཇིགས་ལས་སྐྱོབ། །
སྐྱོབ་པ་མཚུངས་མེད་སྐྱེ་དགུའི་དཔལ་དུ་གྱུར། །མདོ་རྒྱུད་
གསུང་རབ་རྒྱལ་བའི་དགོངས་པ་བཞིན། །དགོངས་ནས་དེ་
དོན་གཞན་ལ་འདོམས་པ་དང་། །འདོམས་པ་ཇི་བཞིན་རང་

གིས་ལེགས་སྒྲུབ་པ། །ལེགས་པའི་ལམ་གྱི་སྟོན་པ་མཚུངས་པ་
མེད། །ལུས་ཅན་ཕན་བདེའི་ཁུར་ཆེན་སྙིང་རྗེ་ཡིས། །སྙིང་
སྟོབས་ཕྲག་པར་ལེན་བརྩོན་རྒྱལ་བའི་སྲས། །རྒྱལ་བ་དགྱེས་
པའི་མཛད་པས་དུས་འདའ་བས། །དུས་གསུམ་ཀུན་ཏུ་འབྲེལ་
ཚད་དོན་དང་ལྡན། །དད་དང་བརྩོན་པའི་བ་གམ་རྣམ་བཀྲ་
ཤིང་། །བསླབ་གསུམ་ནོར་གྱིས་བང་མཛོད་ཡོངས་གང་
སྟེ། །རྣམ་དག་ཆོས་ཀྱི་སྦྱིན་པའི་ཕྱག་སྐྱོང་བས། །འདི་ན་
ཆོས་མིན་དབུལ་བའི་ཆ་བྲལ་ལོ། །དཔལ་ལྡན་བླ་མ་དམ་
པའི་རྣམ་པར་ཐར་པ་ངོ་མཚར་རིན་པོ་ཆེའི་གཏེར་མཛོད་
ལས་རྣམ་པར་དག་པའི་སྤྱོད་པ་རླབས་པོ་ཆེ་མཛད་པའི་
སྐབས་ཏེ་དྲུག་པའོ།། །། 
བདུན་པ་ཡོངས་སུ་འཛིན་པ་བསྟེན་ཞིང་གསུང་རབ་
ཀུན་གྱི་བདག་པོར་གྱུར་པ་ནི། ཀུན་མཁྱེན་རྒྱལ་བའི་གསང་
གསུམ་ལས་བྱུང་བའི། །དགའ་ཆེན་རོལ་མོ་ཆེན་པོས་སྲིད་
གསུམ་འགེངས། །རྣམ་མང་བདུད་ལས་རྒྱལ་བའི་དཔལ་ཡོན་
གྱིས། །བཟང་པོའི་ཕྲིན་ལས་བ་དན་བསྒྲེངས་ཁྱོད་རྒྱལ། །རྒྱ་
ཆེན་ཐོས་པའི་བག་ཆགས་མཐུ་བརྟས་ཤིང༌། །གྲངས་མེད་
ཡོངས་འཛིན་མཁས་པའི་ཞབས་བསྙེན་ཏེ། །ཟབ་ཡངས་ཆོས་

ཀྱི་བདུད་རྩི་འདོམས་མཛད་པས། །རྒྱ་བོད་གསུང་རབ་ཀུན་
གྱི་བདག་པོར་གྱུར། །བདག་ཅག་གི་དཔལ་ལྡན་བླ་མ་དམ་པ་
ཐམས་ཅད་མཁྱེན་པ། ཐམས་ཅད་གཟིགས་པ། ཐམས་ཅད་
ལ་དབང་འབྱོར་བ་དེ་ཉིད་སྔོན་ནས་རྒྱུད་མར་ལེགས་པར་
སྦྱངས་པའི་མཐུ་དང༌། འདིར་ཡང་བློ་གྲོས་འཕེལ་བར་བྱེད་
པའི་ཡི་དམ་ལ་བསྙེན་པས་སད་པར་བྱས་ཏེ། སྐྱེས་སྦྱངས་ཀྱི་
མཁྱེན་པ་ཕུལ་དུ་བྱུང་ཞིང༌། ཡོངས་འཛིན་དམ་པ་རྣམས་
ལས་བཀའ་དྲིན་ཇི་ལྟར་ནོད་པའི་ཚུལ་ནི། བླ་མ་དམ་པ་
རྣམས་ཀྱི་གཙུག་རྒྱན་བཀའ་དྲིན་མཚུངས་པ་མེད་པ་རྗེ་
བཙུན་བྲག་ཐོག་པ་ཆེན་པོ་བསོད་ནམས་བཟང་པོ་ཞེས་
ཡོངས་སུ་གྲགས་པ། ཕྱི་ནང་གི་རྒྱུད་སྡེ་མཐའ་དག་ལ་མཁས་
ཤིང་དབང་བཞིའི་མངོན་པར་རྟོགས་པས་ཐུགས་རྒྱུད་ཕྱུག་པ།
ལྷག་པའི་ལྷ་དུ་མས་དངོས་སུ་རྗེས་སུ་བཟུང་ཞིང་བྱིན་གྱིས་
བརླབས་པ། རྡོ་རྗེ་ཆོས་སྐྱོང་བའི་སྲུང་མ་རྣམས་ཀྱི་ཕྲིན་ལས་
འཁུལ་བས་བྲན་བཞིན་བཀའ་བསྒྲུབ་པ་སྟེ། མདོར་ན་ཐུན་
མོང་དང་ཐུན་མོང་མ་ཡིན་པའི་ཡོན་ཏན་རིན་པོ་ཆེའི་རྒྱན་
དང་། རྡོ་རྗེ་སློབ་དཔོན་དུ་འོས་པའི་མཚན་ཉིད་མ་ལུས་ཤིང་
ལུས་པ་མེད་པ་ཚང་བས། སྙིགས་མའི་དུས་འདིར་རྒྱལ་བ་རྡོ་

རྗེ་འཆང་གི་ཡེ་ཤེས་ཆེན་པོའི་སྒྱུ་འཕྲུལ་གྱི་བཀོད་པ་ཐ་མལ་
གྱི་གཟུགས་སུ་བསྟན་པ་དེ་ཉིད་ཀྱི་དྲུང་དུ། དཔལ་ལྡན་ས་སྐྱ་
པའི་བཀའ་ལུང་དྲི་མ་མེད་པ་རྣམས་གསན་པ་ནི། དཔལ་ཀྱེ་
རྡོ་རྗེ་ལ་བཀའ་སྲོལ་བསམ་གྱིས་མི་ཁྱབ་ཅིང་། ཁྱད་པར་རྗེ་
བཙུན་ས་སྐྱ་པ་ལ་བཀའ་སྲོལ་དྲུག་ཙམ་བབས་པ་ལས། དེང་
སང་དངོས་སུ་བཞུགས་པ་གྲགས་ཆེ་བའི་བཀའ་སྲོལ་ཆེན་པོ་
བཞིའི་མཆོག་ཏུ་གྱུར་པ་ཀྱེ་རྡོ་རྗེའི་མན་ངག་དང་མཐུན་པའི་
བིརྱ་པའི་ལུགས་ཀྱི་རྡུལ་ཚོན་གྱི་དཀྱིལ་འཁོར་དུ་དབང་བཞི་
རྫོགས་པར་གསན། དེ་ནས་ཀྱེ་རྡོ་རྗེ་ཌོམྦི་ཧེ་རུ་ཀའི་ལུགས་ཀྱི་
དབང་། ཀྱེ་རྡོ་རྗེ་བཤད་རྒྱུད་རྡོ་རྗེ་གུར་ནས་གསུངས་པའི་
རིགས་བསྡུས་པ་མཁའ་འགྲོ་ལྔའི་དབང་། ཀྱེ་རྡོ་རྗེ་ནས་གླིང་
མའི་དབང་། ཀྱེ་རྡོ་རྗེ་ནག་པོ་པའི་དབང་། དེ་དག་གི་ཡུམ་
ཀ་བདག་མེད་ལྷ་མོ་བཅོ་ལྔའི་དབང་དང་དེའི་བྱིན་རླབས། །
དེ་དག་གི་ཡིག་ཆ་ཚང་མའི་ལུང་། གསུང་ངག་རིན་པོ་ཆེ་
ལམ་འབྲས་བུ་དང་བཅས་པའི་ཆ་ལག་ཡོངས་སུ་རྫོགས་པ་
ལམ་འབྲས་གླེགས་བམ་རྗེ་བཙུན་རིན་པོ་ཆེའི་དཀར་ཆག་
ལུགས་བཞིན་དང༌། དེར་མ་འདུས་པའི་རྗེ་བཙུན་གོང་མ་
གསུམ། བདག་ཉིད་ཆེན་པོ། འཕགས་པ་རིན་པོ་ཆེ། རྗེ་བླ་མ།

ཐེག་ཆེན་ཆོས་ཀྱི་རྒྱལ་པོ་རྣམས་ཀྱི་ཡིག་ཆ་ཚང་མ་ལམ་སྐོར་
ཕྱི་མ་བརྒྱད་དང་བཅས་པ། དཔལ་དུས་ཀྱི་འཁོར་ལོའི་སྐུ་
གསུང་ཐུགས་ཡོངས་སུ་རྫོགས་པའི་རྡུལ་མཚོན་གྱི་དཀྱིལ་
འཁོར་དུ། ཐུན་མོང་བྱིས་པ་འཇུག་པའི་དབང་བདུན། ལོ་
དབང་གོང་མ་བཞི། གོང་མའི་ཡང་གོང་མ་དོན་དམ་བདག་
པོ་ཆེན་པོའི་དབང་དང་བཅས་པ། དུས་འཁོར་སྡོམ་ཆེན་གྱི་
དབང༌། དེ་དག་གི་ཡིག་ཆ་བུ་སྟོན་དང༌། ཕྱོགས་རྒྱལ་བ། །
བརྩོན་རྒྱལ་བ། ཆོས་རྗེ་བླ་མ་རྣམས་ཀྱིས་མཛད་པ་མཐའ་
དག་གི་ལུང་། ས་སྐྱ་པའི་མན་ངག་ཁྱུང་ཁྲ་ནག་གཉིས་ལས་
ཡེ་ཤེས་ཁྱུང་ཁྲའི་བཟླས་ལུང་དང༌། ཁྲ་ནག་གཉིས་ཀའི་ཡིག་
ཆའི་རིམ་པ་མཐའ་དག །དཔལ་འཁོར་ལོ་སྡོམ་པའི་སྐོར་ལ། །
འཁོར་ལོ་སྡོམ་པ་རྣལ་འབྱོར་དབང་ཕྱུག་ལཱུ་ཧི་པའི་ལུགས་ཀྱི་
དབང་། ནག་པོ་པའི་ལུགས་ཀྱི་དབང༌། དྲིལ་བུ་པའི་ལུགས་
ལྷ་ལྔའི་ཕྱི་དཀྱིལ་དང་ལུས་དཀྱིལ་གྱི་དབང་། མི་ཏྲི་པའི་
ལུགས་ལྷ་བཅུ་གསུམ་མའི་དབང་། སྡོམ་འབྱུང་ལྷ་བཅུ་
གསུམ་མའི་དབང་། རྫོགས་རིམ་རིམ་ལྔའི་དབང་བཀའ། །
བདེ་མཆོག་ལྷན་སྐྱེས་ཀྱི་བྱིན་རླབས། བདེ་མཆོག་གི་གོ་ཆ་
དཔའ་བོ་དྲུག་དང་དཔལ་མོ་དྲུག་གི་བྱིན་རླབས། པཎ་ཆེན་

ནགས་རིན་གྱི་ཐུགས་དམ་བདེ་མཆོག་དཀའ་པོས་ལྷན་ཅིག་
སྐྱེས་པའི་ཡེ་ཤེས་མངོན་དུ་བྱེད་པའི་བཀའ། ཕག་མོ་མངོན་
པར་འབྱུང་བའི་རྒྱུད་ཀྱི་རྣལ་འབྱོར་མ་ལྷ་སོ་བདུན། ལྷ་བཅུ་
གསུམ། ལྷ་ལྔ་མ་རྣམས་ཀྱི་དབང༌། རྗེ་བཙུན་རྡོ་རྗེ་རྣལ་
འབྱོར་མའི་དབང༌། མི་ཏྲི་མཁའ་སྤྱོད་མའི་བྱིན་རླབས། ནཱ་
རོ་མཁའ་སྤྱོད་མའི་བྱིན་རླབས། རྡོ་རྗེ་ཕག་མོ་ཤེས་རབ་
གསལ་བྱེད་ཕག་དཀར་དུ་གྲགས་པའི་རྗེས་གནང་། རལ་
གཅིག་མ་དམར་མོའི་བྱིན་རླབས། ཡང་འཁོར་ལོ་བདེ་མཆོག་
བཤད་པའི་རྒྱུད་དཔལ་མཁའ་འགྲོ་རྒྱ་མཚོ་འཁོར་བཅུ་
གཉིས་ཡོངས་སུ་རྫོགས་པ་ལྷ་སྟོང་དགུ་བརྒྱ་དང་བཅོ་བརྒྱད་
པའི་དབང་། དེ་དག་རྣམས་ཀྱི་སྒྲུབ་དཀྱིལ་སོགས་རྒྱ་བོད་ཀྱི་
ཡིག་ཆ་གཙོ་ཆེ་བའི་ལུང་མཐའ་དག །ཡང་བཤད་རྒྱུད་མངོན་
བརྗོད་ཕྱི་མ་ལས་བྱུང་བའི་བདེ་མཆོག་ཁྲོ་བོ་རེག་ཚིག་གི་
དབང་། ཡང་ཁྲོ་བོ་རེག་ཚིག་གི་ཡབ་བཀའ། ཡུམ་བཀའ། སྦགས་སྒྲུབ། གསང་སྒྲུབ། ལས་མཁན་ཁྲག་མིག །མོན་པ་
སྤུན་གསུམ་དང་བཅས་པའི་དབང་། བྱིན་རླབས་རྗེས་གནང༌།
ཡིག་ཆ་རྒྱ་གཞུང༌། སྒྲུབ་དཀྱིལ། གཏོར་ཆོག །བསྲུང་ཟློག་
སོགས་ལས་ཚོགས་དང་བཅས་པ་མཐའ་དག་གི་ལུང་། སྒྱུ་མ་

ཆེན་མོ་ལྷ་ལྔའི་དབང་། ཡང་རྣལ་འབྱོར་མའི་རྒྱུད་བདེ་ཆེན་
རལ་པ་གཅིག་པ་ལྷ་ཉི་ཤུ་ལྔའི་དབང་། རྫོགས་རིམ། བཀའ་
སྲུང་ཀཱ་ལ་དང༌། བི་ཀཱ་ལ་ཞེས་བྱ་བ་གནོད་སྦྱིན་དམར་ནག་
གི་རྗེས་གནང༌། ཡིག་ཆ་རྒྱུད་མན་ངག་འགྲེལ་པ་དང་བཅས་
པའི་ལུང་། གསང་འདུས་སྐོར་ལ། འདོད་ཆགས་ཆེན་པོའི་
ཐབས་རྒྱུད་གསང་འདུས་མི་བསྐྱོད་རྡོ་རྗེ་འཕགས་ལུགས་ལྷ་
སོ་གཉིས་ཀྱི་དབང་། འཇམ་པའི་རྡོ་རྗེ་ལྷ་བཅུ་དགུ་མའི་
དབང་སྒྲུབ་དཀྱིལ་གྱི་ལུང་དང་བཅས་པ། ཡང་ཞེ་སྡང་ཆེན་
པོའི་ཐབས་རྒྱུད་གཤིན་རྗེ་གཤེད་སྐོར་ལ། གཤེད་དམར་ལྷ་
བཅུ་གསུམ་མ་དང་ལྷ་ལྔ་མའི་དབང༌། རྫོགས་རིམ་ཤིན་ཏུ་
སྤྲོས་པ་མེད་པའི་ཉམས་ཁྲིད་དང༌། དེ་དག་གི་རྒྱ་བོད་ཀྱི་༌་
ཡིག་ཆའི་རིམ་པ་མཐའ་དག་གི་ལུང་། དགྲ་ནག་བཅུ་གསུམ་
མའི་དབང་། གཤིན་རྗེ་གདོང་དྲུག་གི་དབང་། རྡོ་རྗེ་འཇིགས་
བྱེད་ལྷ་བཞི་བཅུ་རྩ་དགུའི་དབང་། ཡང་རྡོ་རྗེ་འཇིགས་བྱེད་
རྭ་ལུགས་ལྷ་བཅུ་གསུམ་མའི་དབང་། རྡོ་རྗེ་འཇིགས་བྱེད་
མལ་ལོའི་ལུགས་རོ་ལངས་བརྒྱད་སྐོར་གྱི་དབང་དང་། རྭ་
ལུགས་རོ་ལངས་བརྒྱད་བསྐོར་གྱི་དབང་། ལས་ཀྱི་གཤིན་ས་
རྗེའི་རྗེས་གནང་། ཡིག་ཆ་རྭ་བོང་ཐེམ་ཡིག་ལུགས་བཞིན་

ཚང་མ་དང་། གཞན་ཡང་ཡིག་ཆ་མཐའ་དག་གི་ལུང་། ཡོ་
གསང་སྔགས་སྔ་འགྱུར་རྙིང་མའི་སྐོར་ལ། ། ཡང་དག་ས་
ལུགས་ལྷ་ལྔ་བཅུ་རྩ་བརྒྱད་ཀྱི་དབང་། རྡོ་རྗེ་ཕུར་པ་ས་
ལུགས་ལྷ་ཁྲའི་དབང་། ཕུར་སྲུང་དཀར་མོ་ཉི་ཟླ་དང་བདུད་
རྒྱལ་ཐོད་པའི་ཕྲེང་བ་ཅན་གཉིས་ཀྱི་རྗེས་གནང༌། དེ་རྣམས་
ཀྱི་ཡིག་ཆ་རྒྱུད་རྒྱ་གཞུང་སྒྲུབ་དཀྱིལ་སོགས་ཀྱི་ལུང་། ཆོས་
སྐྱོང་སྐོར་ལ། གུར་གྱི་མགོན་པོའི་དབང་རྗེས་གནང་གཉིས་
ལས། དང་པོ་རྒྱ་གཞུང་ལུགས་གྲི་གུག་ལྷ་ལྔའི་དབང་དང་།
ནག་པོ་ཆེན་པོ་ལ་མ་གཤིན་བཅུ་དྲུག་གིས་བསྐོར་བ་ལྷ་བཅུ་
བདུན་མའི་དབང་། གཉིས་པ་བྲམ་ཟེ་མཆོག་སྲེད་ཀྱི་ལུགས་
ལྷ་བཅུ་གསུམ་དུ་སྦགས་ཏེ་སྒྲུབ་པའི་རྗེས་གནང་། གུར་
མགོན་ལྷ་བཅུ་གཉིས་མ་དང་ལྷ་བརྒྱད་མ་དང༌། པུ་ཏྲ་ལྕམ་
སྲིང་གི་ཁྱད་པར་གྱི་རྗེས་གནང་། ་གཉན་གྱི་མགོན་པོ་
བརྩེགས་ཞལ་གྱི་རྗེས་གནང་། གཡས་དཀར་གཡོན་དམར་
སྟེང་ཞལ་དུད་ཁ་ལྕམ་དྲལ་ལྔའི་རྗེས་གནང་། ཞལ་བཞི་གཙོ་
འཁོར་དྲུག་པ་དང་། གདོང་བརྙན་ཅན། དཀར་པོ་ཚེ་སྒྲུབ།
སེར་པོ་བསོད་ནམས་སྒྲུབ་པ། དམར་པོ་དབང་བསྡུད། སྔོན་
པོ་བགེགས་འཇོམས་ཏེ་དྲུག་གི་རྗེས་གནང་སོ་སོར་ཡོད་པ། །

དེ་དག་གི་ཡིག་ཆ་རྒྱུད་དང་རྒྱ་བོད་ཀྱི་གྲུབ་པ་བརྙེས་པའི་
སྐྱེས་ཆེན་རྣམས་ཀྱིས་མཛད་ཅིང༌། རྗེ་བཙུན་ས་སྐྱ་པ་རྣམས་
ཀྱིས་ཐུགས་ཉམས་སུ་བཞེས་པ་མ་ཚང་བ་མེད་པའི་ཆོས་སྐྱོང་
སྐོར་གྱི་པོ་ཏི་གཉིས་ཀྱི་ལུང༌། བཀའ་སྲུང་དུར་ཁྲོད་བདག་
པོའི་རྗེས་གནང་། དེའི་ཡིག་ཆའི་ལུང་། ཡེ་ཤེས་མགོན་པོ་
ཕྱག་བཞི་པའི་རྗེས་གནང་། མགོན་པོ་ཕྱག་དྲུག་པའི་རྗེས་
གནང་། གནོད་སྦྱིན་རྡོ་རྗེ་བདུད་འདུལ་གྱི་རྗེས་གནང་། དེ་
རྣམས་ཀྱི་ཡིག་ཆ་ཐོར་བུའི་ལུང་། ཡང་རིགས་གསུམ་མགོན་
པོའི་སྐོར་གྱི། དང་པོ་སྤྱན་རས་གཟིགས་ཀྱི་རྣམ་གྲངས། སྤྱན་
རས་གཟིགས་བླ་མེད་པདྨ་ཅན་ལྷ་བཞི་བཅུ་རྩ་དྲུག་གི་དབང༌།
སྤྱན་རས་གཟིགས་ཞལ་བཅུ་གཅིག་པ་ལྷ་སུམ་ཅུ་རྩ་བདུན་གྱི་
དབང་། ཕྱག་མཚན་གྱི་རྗེས་གནང༌། ཡང་བཅུ་གཅིག་ཞལ་
དཔལ་མོ་ལུགས་ཀྱི་རྗེས་གནང༌། འཕགས་པ་དོན་ཡོད་
ཞགས་པ་ས་ལུགས་ཀྱི་རྗེས་གནང་རྣམས་དང་། ཐུགས་རྗེ་
ཆེན་པོ་སྐྱེར་སྒང་པའི་སྐོར་ཆོས་བདུན་དུ་གྲགས་པ་སོགས་ཀྱི་
ཡིག་ཆའི་རིམ་པ་གཟུངས་སྒྲུབ་ལ་སོགས་པ་མཐའ་དག་གི་
ལུང་། འཇམ་དཔལ་སྐོར་ལ། འཇམ་དབྱངས་ཨ་ར་པ་ཙ་ན་
ལྷ་ལྔའི་དབང༌། ཨ་ར་པ་ཙ་ལྷ་གཅིག་གི་རྗེས་གནང་། འཇམ་

དཔལ་རྡོ་རྗེ་བློ་གྲོས་འཕེལ་བའི་རྗེས་གནང༌། འཇམ་དཔལ་
སྨྲ་སེང་གི་རིག་གཏད། འཇམ་དཔལ་དམར་པོ་གསུང་གི་
རྗེས་གནང་། འཇམ་དཔལ་དཀའ་པོའི་རྗེས་གནང་། འཇམ་
དབྱངས་ཤེས་རབ་འཁོར་ལོའི་རྗེས་གནང་། དེ་རྣམས་ཀྱི་སོ་
སོའི་ཡིག་ཆ་ཆ་ལག་དང་བཅས་པ་མ་ཚང་བ་མེད་པའི་ལུང་།
དབྱངས་ཅན་མ་དཀར་མོའི་རྗེས་གནང་། དབྱངས་ཅན་མ་
དམར་མོའི་རྗེས་གནང༌། དེ་གཉིས་ཀྱི་ཡིག་ཆ་རྒྱ་བོད་ཀྱི་
མཁས་པ་རྣམས་ཀྱིས་ཆེད་དུ་མཛད་པ་རྣམས་ཀྱི་ལུང༌། ཕྱག་
རྡོར་སྐོར་ལ། ཕྱག་ན་རྡོ་རྗེ་འཁོར་ལོ་ཆེན་པོའི་དབང་། ཕྱག་
ན་རྡོ་རྗེ་འགྲོ་བཟང་གི་དབང༌། ཕྱག་ན་རྡོ་རྗེ་ཨུ་ཙའི་རྗེས་
གནང༌། དེ་རྣམས་ཀྱི་ཡིག་ཆའི་ལུང་། རྡོ་རྗེ་རྣམ་འཇོམས་
བིར་ལུགས་ལྷ་བདུན་ཅུ་རྩ་ལྔའི་དབང་། བ་རི་ལོ་ཙཱ་བའི་
ལུགས་རྣམ་འཇོམས་ལྷ་བཅོ་ལྔའི་དབང་དང་ལྷ་གཅིག་གི་
བྱིན་རླབས། རྡོ་རྗེ་རྣམ་འཇོམས་སྐུའི་རིགས་དཀར་པོ་ལྷ་
བཅོ་ལྔའི་དབང་དང་གཟུངས་སོགས་ཡིག་ཆའི་ལུང་དང་
བཅས་པ། མི་གཡོ་བ་སེམས་དཔའ་སུམ་བརྩེགས་ལྷ་དགུའི་
རྗེས་གནང༌། མི་གཡོ་བ་བླ་མེད་ལྷ་དགུའི་དབང་། མི་གཡོ་བ་
དཀར་པོའི་རྗེས་གནང་། དེ་རྣམས་ཀྱི་ཡིག་ཆའི་ལུང་། ཁྲོ་བོ་

སྨེ་བརྩེགས་ཀྱི་རྗེས་གནང་སྨེ་བརྩེགས་གཏེར་མའི་དབང་
བཀའ། ཁྲོ་མོ་རྨེ་བརྩེགས། དེ་དག་གི་ཡིག་ཆ་དང་བཅས་པ། །
རིགས་གསུམ་རིག་གཏད་ཀྱི་དབང་བཀའ། ཚེ་དཔག་མེད་
གྲུབ་པའི་རྒྱལ་མོ་རས་ཆུང་ལུགས་ཀྱི་དབང་། དེའི་ལས་ཀྱི་ལྷ་
རྟ་མགྲིན་དམར་པོའི་རྗེས་གནང༌། ཛེ་ཏཱ་རི་དགྲ་ལས་རྣམ་
རྒྱལ་གྱི་ལུགས་ཚེ་དཔག་མེད་ལྷ་དགུའི་དབང་། འཆི་མེད་རྔ་
སྒྲའི་དབང་། མ་གྲུབ་པའི་རྒྱལ་མོའི་ཚེ་སྒྲུབ་ཐུན་མོང་མ་ཡིན་
པའི་དབང་དང་བསྐྱེད་རྫོགས་ཀྱི་ཁྲིད། བཅུད་ལེན་གྱི་མན་
ངག་དང་བཅས་པ། ཡིག་ཆ་རྣམས་ཀྱི་ལུང་། རྟ་མགྲིན་ལྕགས་
རལ་ཅན་དང༌། བྱང་ཆུབ་སེམས་དཔའ་ཟླ་བ་རྒྱལ་མཚན་གྱི་
ཞལ་གཟིགས་རྟ་མགྲིན་ནག་པོ་གཉིས་ཀྱི་རྗེས་གནང་ཡིག་
ཆའི་ལུང་དང་བཅས་པ། སྒྲོལ་མའི་སྐོར་ལ། ཉི་མ་སྦས་པའི་
ལུགས་ཀྱི་ཕྱག་འཚལ་ཉི་ཤུ་རྩ་གཅིག་གི་རྗེས་སུ་འབྲངས་པ་
ལྷ་བཅུ་བདུན་གྱི་དབང་། རྡོ་རྗེ་སྒྲོལ་མ་ལྷ་ཉི་ཤུ་རྩ་གཅིག་གི་
ལུས་དཀྱིལ་གྱི་དབང་། གཉན་ལོའི་ཐུགས་དམ་སྒྲོལ་མ་ཡན་
ལག་དྲུག་པར་གྲགས་པའི་རྗེས་གནང་། མཚན་བརྒྱ་རྩ་
བརྒྱད་དུ་གྲགས་པའི་བཟླས་ལུང༌། སྒྲོལ་མ་དཀར་མོ་ཚེ་
འཕེལ་བར་བྱེད་པའི་རྗེས་གནང༌། སྒྲོལ་དཀར་གཉན་ལོའི་

ལུགས་ཀྱི་རྗེས་གནང༌། སྒྲོལ་དཀར་པཎ་ཆེན་ལུགས་ཀྱི་རྗེས་
གནང་། སྒྲོལ་དཀར་ཡིད་བཞིན་འཁོར་ལོའི་རྗེས་གནང༌། དེ་
དག་སོ་སོའི་ཡིག་ཆའི་རྣམ་གྲངས་རྒྱས་པ་དང་བཅས་པའི་
ལུང་། གཙུག་ཏོར་གདུགས་དཀར་གཱི་ཏི་ཝརྟའི་ལུགས་ལྷ་
བཞི་བཅུ་རྩ་གཉིས་ཀྱི་དབང་། རྗེས་གནང༌། ཁྱད་པར་གྱི་
དབང་། ལེགས་ལྡན་མཆེད་གསུམ་གྱི་རྗེས་གནང་དང་བཅས་
པ། གཙུག་ཏོར་རྣམ་རྒྱལ་བ་རི་བའི་ལུགས་ལྷ་དགུའི་རྗེས་
གནང་། གཙུག་ཏོར་དྲི་མེད་ཀྱི་རྗེས་གནང་། དེ་དག་གི་
གཟུགས་དང་ཡིག་ཆའི་ལུང་། བཅོམ་ལྡན་འདས་ཀུན་རིག་
རྣམ་པར་སྣང་མཛད་ཀྱི་དབང༌། ཕྱག་ན་རྡོ་རྗེ་འཆི་བདག་
འཇོམས་པའི་དབང་། སོ་སོ་འབྲང་མ་གཙོ་བོར་བྱས་པའི་
བསྲུང་བ་ལྔའི་དབང་། འོད་ཟེར་ཅན་གྱི་རྗེས་གནང༌། རི་
ཁྲོད་ལོ་མ་གྱོན་མའི་རྗེས་གནང་། དེ་རྣམས་སོ་སོའི་ཡིག་ཆའི་
ལུང་དང་བཅས་པ། སངས་རྒྱས་ཀླུ་དབང་གྱི་རྒྱལ་པོའི་སྒྲུབ་
ཐབས་ལས་ཚོགས། སྨན་བླ་སྤྲུལ་སྐུའི་རྗེས་གནང་དང་མདོ་
ཆོག་གི་ལུང་། གཡུལ་ལས་རྣམ་པར་རྒྱལ་བའི་རྗེས་གནང་། །
ཡིག་ཆའི་ལུང༌། རྡོ་རྗེ་ཕྲེང་བ་ཞེས་པ་སློབ་དཔོན་ཨབྷ་ཡཱ་ཀ་
རས་ཕྱོགས་གཅིག་ཏུ་བསྒྲིགས་པའི་དཀྱིལ་འཁོར་རྣམས་གྱི་

དབང་ལེགས་པར་གསན་པའི་རྣམ་གྲངས་ནི། གསང་བ་
འདུས་པ་འཇམ་པའི་རྡོ་རྗེ་ལྷ་བཅུ་དགུ། མི་བསྐྱོད་པ་ལྷ་སོ་
གཉིས། ཁ་སྦྱོར་རྡོར་སེམས་ལྷ་སོ་བདུན། ཡེ་ཤེས་མཁའ་འགྲོ་
ལྷ་བཅུ་གསུམ། ཀྱེ་རྡོ་རྗེ་མཚོན་ཆ་ཅན་ཕྱག་གཉིས་པ། ཕྱག་
བཞི་པ། ཕྱག་དྲུག་པ། ཕྱག་བཅུ་དྲུག་པ་རྣམས་ལྷ་བཅུ་བདུན་
རེ་ཡོད་པའི་དཀྱིལ་འཁོར་བཞི། བདག་མེད་མ་ལྷ་ཉི་ཤུ་རྩ་
གསུམ། ཡང་བདག་མེད་མ་ལྷ་བཅོ་ལྔ། ཀུ་རུ་ཀུ་ལླེ་ལྷ་བཅོ་ལྔ།
རྡོ་རྗེ་བདུད་རྩི་ལྷ་ཉི་ཤུ་རྩ་གཅིག །ཧཱུྃ་མཛད་བདུད་རྩི་ཉེར་
དགུ། ཧེ་རུ་ཀ་བདུད་རྩི་ཉེར་གཅིག །འཁྱིལ་བ་བདུད་རྩི་
བཅུ་གསུམ། ཀྱེ་རྡོར་ཐོད་པ་ཅན་ཞལ་གཅིག་ཕྱག་གཉིས་པ།
ཕྱག་བཞི་པ། ཞལ་གསུམ་ཕྱག་དྲུག་པ། ཞལ་བརྒྱད་ཕྱག་དྲུག་
པ་སྟེ་ལྷ་དགུའི་དཀྱིལ་འཁོར་བཞི། མ་ཧཱ་མཱ་ཡ་ལྷ་ལྔ། སངས་
རྒྱས་ཐོད་པ་ལྷ་དགུ ཁ་སྦྱོར་ནས་བཤད་པའི་ཧཱུྃ་མཛད་ལྷ་
བཅུ་གཅིག །ལཱུ་ཧི་པའི་རྗེས་འབྲང་གི་བདེ་མཆོག་ལྷ་དྲུག་ཅུ་
རྩ་གཉིས་དང་། ཡང་བདེ་མཆོག་གཙོ་འཁོར་ཐམས་ཅད་
ཞལ་གཅིག་ཕྱག་གཉིས་པར་བྱས་པའི་ལུགས་གཉིས་ཏེ་བདེ་
མཆོག་གི་དཀྱིལ་འཁོར་གསུམ། འདི་ལ་ཕག་མོས་གཙོ་བྱས་
པའི་དཔའ་མོ་རྣམས་ཁོ་ན་སྒོམ་པའི་དཀྱིལ་འཁོར་གསུམ། ཀ

ཡང་སངས་རྒྱས་ཐོད་པ་ལྷ་ཉི་ཤུ་རྩ་ལྔ། རྡོ་རྗེ་གདན་བཞི་ལྷ་
ལྔ་བཅུ་རྩ་བདུན། གཤིན་རྗེ་གཤེད་ནག་པོ་ལྷ་བཅུ་གསུམ། –
གུར་གྱི་སྒྲོལ་མ་ལྷ་བཅུ་གཅིག །འོད་ཟེར་ཅན་ལྷ་ཉེར་ལྔ། སོ་
སོར་འབྲང་མ་སེར་མོ་ལྷ་བཅུ་གསུམ། རྡོ་རྗེ་དབྱིངས་སྒོ་ཕྲག་
གཉིས་ལ་རྩ་བའི་ལྷ་ལྔ་བཅུ་རྩ་གསུམ་བསྐལ་བཟང་དགུ་བཅུ་
རྩ་དྲུག་ཁ་སྐོང་རྒྱུ། འཇམ་དཔལ་སྒྱུ་དྲྭ་སྒོ་ཉིས་སྦྲགས་ལྷ་བཞི་
བཅུ་རྩ་གསུམ། ཆོས་དབྱིངས་གསུང་དབང་སྒོ་བཞི་སྦྲགས་ལྷ་
ཉིས་བརྒྱ་དང་ཉེར་གཅིག །གཙུག་དགུ་ལྷ་སུམ་ཅུ་སོ་བདུན། །
ཕྱག་ན་རྡོ་རྗེ་འབྱུང་འདུལ་ལྷ་སུམ་ཅུ་སོ་གསུམ། བཤད་རྒྱུད་
རྡོ་རྗེ་གུར་རིགས་བསྡུས་ལྷ་ལྔ་བཅུ་རྩ་གསུམ། འཁོར་ལོ་སྒྱུར་
དྲུག་ལྷ་བདུན་ཅུ་རྩ་གཉིས། དུས་ཀྱི་འཁོར་ལོ་ཡོངས་རྫོགས་
ལྷ་དྲུག་བརྒྱ་སུམ་ཅུ་རྩ་དྲུག་རྣམས་ཀྱི་དཀྱིལ་འཁོར་སོ་སོར་
དབང་བསྐུར་བ། ཨ་བྷ་ཡཱ་ཉིད་ཀྱི་བཞེད་པ་བླ་མེད་ཕྱོགས་
གཅིག་ཡིན་པ་འདྲ་ཡང་། འདིར་བུ་སྟོན་སོགས་ཀྱི་བཞེད་པ་
ལྟར་རྒྱུད་སྡེ་སོ་སོར་ཕྱེ་ནས་མཛད་དོ། །ཡིག་ཆ་འཕྲེང་བསྐོར་
གསུམ་སོགས་མཐའ་དག་གི་ལུང༌། དཔལ་ས་སྐྱ་པའི་གསེར་
ཆོས་དམར་པོ་སྐོར་གསུམ་ལས། ཀུ་རུ་ཀུལླེ། ཁྲོ་བོ་འདོད་པའི་
རྒྱལ་པོའམ། བཀག་ཆོལ་མ། ཚོགས་བདག་དམར་པོ་ཕྱག་

བཅུ་གཉིས་པ་རྣམས་སོ་སོའི་རྗེས་གནང་། ཡང་ཚོགས་
བདག་དཀར་པོ་ཕྱག་བཞི་པའི་རྗེས་གནང་། ཚོགས་བདག་
དཀར་པོ་ཞལ་གསུམ་ཕྱག་དྲུག་པའམ་ཆགས་པའི་རྡོ་རྗེར་
གྲགས་པའི་རྗེས་གནང་། གཉན་ལོ་ནས་བརྒྱུད་པའི་དམར་
ཆུང་སྐོར་གསུམ་ལས། ཀུ་རུ་ཀུལླེ། ནོར་རྒྱུན་མ་དམར་མོ། ལྷ་
མོ་ཏི་ནུ་རྣམས་ལ་དཔལ་མོ་གསེར་གྱི་སྙིང་ཐག་ཅན་དུ་
གྲགས་པའི་སོ་སོའི་རྗེས་གནང༌། དེ་རྣམས་སོ་སོའི་ཡིག་ཆ་
སྒྲུབ་སྐོར་ལས་ཚོགས་དང་བཅས་པ་མ་ཚང་པ་མེད་པའི་ལུང་།
རྣམ་སྲས་རྟ་བདག་བརྒྱད་ཀྱི་བསྐོར་བའི་རྗེས་གནང་། ཁ་ལ་
མདུང་དམར་ཅན་གྱི་རྗེས་གནང༌། ལྗང་གུ་ཀླུ་བརྒྱུད་ཀྱིས་
བསྐོར་བ། མཐིང་ཁ་ཞལ་གསུམ་ཕྱག་དྲུག་ལྷ་མོ་བརྒྱད་ཀྱི་
བསྐོར་བ། ཤུ་རདྨ་ཝརྨ་ལུགས་ཀྱི་རྣམ་སྲས་ཨ་པ་ར་ཛི་ཏ། །
མདུང་དམར་ཅན་བཀའ་གཏེར་གཉིས་དང་བཅས་པའི་སྒྲུབ་
ཡིག་ལས་ཚོགས་མ་ཚང་བ་མེད་པའི་ཡིག་ཆའི་ལུང་། ཡང་
སློབ་དཔོན་པདྨ་སམྦྷ་བའི་ལུགས་ཀྱི་རྣམ་སྲས་གཏེར་མ། ན་
སྤྲིན་གསེབ་ནང་རྟ་བདག་བརྒྱད་དང་། ཀླུ་མོ་གཉིས་དང་
མཛོད་པའི་སྒྲུབ་ཐབས། རྡོ་རྗེ་སྲིད་རྒྱལ་གྱི་སྒྲུབ་ཐབས། –
འཇོམས་བྱེད་རྩལ་ཁྱི་ཅན་མཚོན་སྲུང་གི་མན་ངག་སོགས་

དང༌། མགོ་བརྙན་ཅན་བརྒྱད་ཀྱི་སྒྲུབ་ཐབས། ལས་སྦྱོར་ལོ་
རྒྱུས་དང་བཅས་པ། ཛམྦྷ་ལ་ནག་པོ་སྦས་པ་བུམ་འཁྱིལ་གྱི་
རྗེས་གནང་དང་དེ་དག་གི་ཡིག་ཆའི་ལུང་། ཛམྦྷ་ལ་དམར་པོ་
གཏེར་མ་གྲྭ་པ་མངོན་ཤེས་ལུགས་ཀྱི་རྗེས་གནང་དང༌། ཡིག་
ཆའི་ལུང་། པཎ་ཆེན་ལུགས་ཀྱི་ཛམྦྷ་ལ་ནག་པོ་ཞལ་གསུམ་
ཕྱག་དྲུག་གི་བསྐྱེད་རྫོགས་ལ་བརྟེན་ནས་མཆོག་སྒྲུབ་པ་
སོགས་ཀྱི་སྒྲུབ་ཡིག་གི་བཀའ་ལུང་། ཡང་ཇོ་བོ་རྗེས་ཛམྦྷ་ལ་
ལ་བརྟེན་པའི་མཐུན་རྐྱེན་སྒྲུབ་པའི་མན་ངག་རི་ཁྲོད་པའི་
ཟས་ནོར་ཁྱད་པར་ཅན་ཞེས་པ་སོགས་ཀྱི་བཀའ་ལུང་། ཡང་
དབྱུག་གུ་མ་སྤུན་གསུམ། བ་རི་པའི་ཐུགས་དམ་མཁའ་འགྲོ་
མའི་ལག་བཅངས་ཤེས་པ་དང་། རིམ་པ་གཉིས་ཀྱི་མན་ངག །
བ་རི་པའི་བུམ་ནག་གམ་རིག་པ་འབུམ་ཆེན་མོ་ཞེས་པའི་
མདོ་རིག་པ་ལྔ་བཅུ་ཡོད་པ་དང་། རིག་པ་ཐོར་བུ་བ་བསྡུས་
པ་འབུམ་ཞེས་པའམ། སྣ་ཚོགས་རིག་པའི་འབུམ་ཆུང་རིག་
པ་གྱ་ལྔ་ཡོད་པ་བྱད་མ་འབུམ་ཟློག་ཏུ་གྲགས་པའི་ཡིག་ཆ་
རྣམས་དང་། གྲུབ་པ་སྡེ་བདུན། སྙིང་པོ་སྐོར་གསུམ། ཨ་མ་ན་
སེའི་སྐོར། ཡང་དབུ་མ་ལུགས་ཀྱི་བྱང་ཆུབ་ཏུ་སེམས་བསྐྱེད། །
སྡུད་པ་ལ་སོགས་པའི་ཤེར་ཕྱིན་ཕྲན་བུ། གཏོར་མ་ཆ་གསུམ་

འབྲིང་པོ། རྒྱལ་སྲས་རིན་པོ་ཆེའི་བཀའ་འབུམ་ཐོར་བུ་བ་
ཚང་མའི་ལུང༌། རྗེ་བཙུན་ས་སྐྱ་པ་ཡབ་སྲས་ལྔའི་གསུང་
འབུམ་ཡོངས་སུ་རྫོགས་པའི་སྐོར་ལ། རྗེ་ས་སྐྱ་པ་ཆེན་པོའི་
གསུང་འབུམ་པོ་ཏི་གཉིས་ལ་ཆོས་ཚན་བཞི་བཅུ་རྩ་གསུམ། །
སློབ་དཔོན་རིན་པོ་ཆེའི་གསུང་འབུམ་པོ་ཏི་གཉིས་ལ་ཆོས་
ཚན་ཉི་ཤུ་རྩ་བདུན། རྗེ་བཙུན་ཆེན་པོའི་གསུང་འབུམ་པོ་ཏི་
ཆེ་བ་གསུམ་ལ་ཆོས་ཚན་བརྒྱ་དང་ཉེར་བརྒྱད། ཆོས་རྗེ་ས་
པཎ་ཆེན་གྱི་གསུང་འབུམ་པོ་ཏི་གསུམ་ལ་ཆོས་ཚན་བརྒྱ་དང་
བཅུ། འཕགས་པ་རིན་པོ་ཆེའི་གསུང་འབུམ་པོ་ཏི་བཞི་ལ་
ཆོས་ཚན་ཉིས་བརྒྱ་དང་བདུན་ཅུ་རྩ་བདུན་རྣམས་བཀའ་
འབུམ་དཀར་ཆག་ལུགས་བཞིན་མ་ཚང་བ་མེད་པ་དང་། །ཚ་
གཞན་ཡང་གཅེས་བསྡུས་རིན་ཆེན་ཕྲེང་བ་ཞེས་པ་དང༌། །
ཕྱག་ཆེན་གཅེས་བསྡུས་གཉིས་ཀྱི་ཐུན་མོང་དང་ཐུན་མོང་མ་
ཡིན་པའི་ཆོས་ཚན་ལྔ་བཅུ་རྩ་ལྔ་ལ་སོགས་པའི་ཆོས་ཀྱི་
བདུད་རྩིས་ཐུགས་རྒྱུད་ཡོངས་སུ་གཏམས་པར་མཛད་དོ། །
ཡང་རྗེ་བཙུན་དམ་པ་དེ་ཉིད་ཀྱི་སྐུ་གསུང་ཐུགས་ཀྱི་སྲས་སུ་
གྱུར་པ་རིགས་སྔགས་འཆང་རྣམས་ཀྱི་ཅོད་པན་ཆོས་ཀྱི་རྗེ་
དཔལ་འཛིན་བཟང་པོའི་དྲུང་དུ་བཀའ་དྲིན་ནོད་པ་ནི། རྡོ་

རྗེ་ཕུར་པའི་སྨད་ལེ་དྲག་པོ་སྒྲོལ་བའི་རྗེས་གནང༌། ཡིག་ཆའི་
ལུང༌། ནག་པོ་ཆེན་པོ་གུར་གྱི་མགོན་པོ་གྲི་གུག་ལྷ་ལྔ་ག་ཡ་དྷ་
རའི་ལུགས་ཐུན་མོང་མ་ཡིན་པ་དབང་བཞི་བསྐུར་ཚུལ་ཡོད་
པ་དང་། གུར་ལྷ་བཅུ་གཉིས་མ། བརྒྱད་མ། བཅུ་བདུན་མ་
རྣམས་ཀྱི་དབང་རྒྱ་གཞུང་ལུགས་རིག་པའི་དབང་ལྔ། སྐུ་
གསུང་ཐུགས་ཀྱི་རྗེས་གནང༌། བཟླས་ལུང་དང་བཅས་པ།
དམ་པས་མཛད་པའི་མདོས་ཆོག་ཆེ་ཆུང་གི་ལུང༌། རྡོ་རྗེ་
འཇིགས་བྱེད་ཀྱི་རྒྱུད་རྟོག་པ་བཞི་པ་དང་། སྒྲུབ་ཡིག་ལས་
ཚོགས་དང་བཅས་པ་མཐའ་དག་གི་ལུང༌། ཁྲག་མདོག་
དམར་པོ་ཡབ་ཡུམ་གྱི་རྗེས་གནང་། ཞང་བློན་རྡོ་རྗེ་བདུད་
འདུལ་གྱི་ཕྱི་ནང་གསང་གསུམ་གྱི་རྗེས་གནང་། ཆོས་སྐྱོང་
སེང་གེ་ནག་པོའི་རྗེས་གནང་། ཕག་མོ་ནག་མོའི་བྱིན་རླབས་
དང་སྒྲུབ་ཐབས་ལས་ཚོགས་དང་བཅས་པ། གཤེད་དམར་ལྷ་
ལྔའི་རྫོགས་རིམ་ཤིན་ཏུ་སྤྲོས་མེད་དུ་གྲགས་པ་དཔལ་བིརླ་
པའི་ལུགས་ཉམས་ཁྲིད་དུ་མཛད་ནས། བདག་བྱིན་གྱིས་
བརླབ་པའི་རིམ་པ། འོད་གསལ་འཆར་བའི་བྱིན་རླབས། །
རྟེན་འབྲེལ་རྫས་ཀྱི་རྣལ་འབྱོར་གྱི་བྱིན་རླབས་རྣམས། སླར་
ཡང་ཤིན་ཏུ་གཅེས་པའི་མན་ངག་ལམ་འབྲས་གླེགས་བམ་དུ་

གྲགས་པ་རྗེ་བཙུན་ཆེན་པོའི་དཀར་ཆག་ལུགས་བཞིན་
ཡོངས་སུ་རྫོགས་པའི་ལུང་། གསང་བ་འདུས་པའི་རྫོགས་
རིམ་གྱི་ཡིག་ཆ་གསེར་སྡིངས་པ་གཞོན་ནུ་འོད་དང་། ཀུན་
མཁྱེན་འཕགས་འོད་ཀྱིས་མཛད་པའི་ཆོས་ཚན་ཉི་ཤུ་རྩ་དྲུག་
གི་ལུང་།བུ་སྟོན་གྱིས་མཛད་པའི་གསང་འདུས་ཀྱི་རྒྱུད་
འགྲེལ་སོགས་ཆོས་ཚན་ལྔའི་ལུང་། ཡང་ཐེག་ཆེན་ཆོས་ཀྱི་ས་
རྒྱལ་པོའི་བཀའ་འབུམ་པོ་ཏི་གཉིས་ལ་ཆོས་ཚན་བརྒྱ་དང་
གཅིག་དཀར་ཆག་གི་ལུགས་བཞིན་མ་ཚང་བ་མེད་པའི་ལུང་།
སྒྲོལ་མ་དམར་མོས་འགྲོ་བ་དབང་དུ་བསྡུ་བའི་མན་ངག །རྒྱ་
བོད་ཀྱི་སྒྲུབ་ཡིག་འགའ་ཤས་དང༌། ཛམྦྷ་ལ་དམར་པོའི་ཡིག་
སྣ་རྣམས་ཀྱི་ལུང་ཡང་ལེགས་པར་གསན་ནོ། །ཡང་ས་གསུམ་
མཁས་པའི་གཙུག་རྒྱན་ཐེག་པ་མཐའ་དག་གི་རིང་ལུགས་པ་
ཆེན་པོ། སྙིགས་མའི་དུས་འདིར་ཐུབ་པའི་དབང་པོ་གཉིས་
པར་གྱུར་པ་མཁན་ཆེན་ཐམས་ཅད་མཁྱེན་པ་བསོད་ནམས་
རྣམ་པར་རྒྱལ་བའི་དྲུང་ནས་དཔལ་དུས་ཀྱི་འཁོར་ལོའི་སྐུ་
གསུང་ཐུགས་ཡོངས་སུ་རྫོགས་པའི་དཀྱིལ་འཁོར་དུ་ཐུན་
མོང་བྱིས་པ་འཇུག་པའི་དབང་བདུན། གོང་མ་ཀུན་རྫོབ་
དྲང་བའི་དབང་བཞི། དོན་དམ་བདག་པོ་ཆེན་པོའི་དབང་

རྣམས་རྫོགས་པར་གསན། གཞན་ཡང་སངས་རྒྱས་མཉམ་
སྦྱོར་གྱི་དབང༌། མཉམ་སྦྱོར་རྡོ་རྗེ་སེམས་དཔའི་ཟུར་བཀའ། །
གདན་བཞི་ལྷ་མང་གི་དབང༌། སངས་རྒྱས་ཐོད་པ་ལྷ་ཉེར་
ལྔའི་དབང་། ཡང་སངས་རྒྱས་ཐོད་པ་ལྷ་དགུའི་དབང་། རྡོ་
རྗེ་འཇིགས་བྱེད་ལྷ་དགུ་རོ་ལངས་བརྒྱད་བསྐོར་དུ་གྲགས་
པའི་དབང་། རྡོ་རྗེ་འཇིགས་བྱེད་དོན་ཡོད་རྡོ་རྗེའི་ལུགས་
གཤིན་རྗེ་ཕོ་བརྒྱད་མོ་བརྒྱད་ཀྱི་བསྐོར་བ་ལྷ་བཅུ་བདུན་མའི་
དབང་། འདི་རྣམས་སོ་སོའི་རྒྱུད་འགྲེལ། སྒྲུབ་དཀྱིལ་ལས་ཁ་
ཚར་དང་བཅས་པའི་ཡིག་ཆ་མཐའ་དག་གི་ལུང་། ཡང་
གསང་བ་འདུས་པའི་ཡིག་ཆ། སྒྲུབ་ཐབས་ཀུན་ཏུ་བཟང་པོ་
སོགས་སངས་རྒྱས་ཡེ་ཤེས་ཞབས་ཀྱིས་མཛད་པའི་ཆོས་ཚན་
བཅུ་གཉིས་ཀྱི་ལུང་། རྣལ་འབྱོར་རྒྱུད་ཀྱི་ཡིག་ཆ་རྒྱ་གཞུང་དེ་
ཉིད་འདུས་པའི་འགྲེལ་ཆེན་གྱི་སྟོད་འགྲེལ་སོགས་ཆོས་ཚན་
བཅུ་བཞིའི་ལུང༌། འཇམ་དཔལ་མཚན་བརྗོད་རྣལ་འབྱོར་
རྒྱུད་དུ་འགྲེལ་བ་ལ་ལུགས་གསུམ་གྱི་དང་པོ་ནམ་མཁའ་དྲི་
མེད་ཆུང་བར་གྲགས་པའི་དབང་དང༌། དཀྱིལ་ཆོག་ཡོན་
ཏན་འབྱུང་གནས་ལུགས་ཀྱི་དབང་། དེ་དག་གི་རྒྱ་བོད་ཀྱི་
ཡིག་ཆ་མཐའ་དག་གི་ལུང༌། རྭ་ལུགས་མགོན་པོ་སྔོན་འབྱུང་

ལྷ་དྲུག་གི་རྗེས་གནང་། གུ་རུ་དྲག་པོའི་དབང༌། གཟའ་
མཆོག་རཱ་ཧུ་ལའི་རྗེས་གནང༌། ཚེ་དཔག་མེད་ལྷ་དགུ་ཛེ་ཏཱ་
རིའི་ལུགས་ཀྱི་དབང་། གཙུག་ཏོར་རྣམ་རྒྱལ་(ལྷ་མངས་སྐུ་
གྲགས་པའི་དབང་)། གཟུངས་སོགས་ཡིག་ཆ་འགའ་ཤས་ཀྱི་
ལུང་། སྲུང་བ་ལྔའི་དབང་། དགེ་ཚུལ་གྱི་ཚིག་ལེའུར་བྱས་པ་
སུམ་བརྒྱ་པའི་བཤད་པ་རྒྱས་པ། ཀ་ལཱ་པ་ལ་སོགས་པ་སྒྲའི་
བསྟན་བཅོས་དང་། མེ་ལོང་མ་ལ་སོགས་པ་སྙན་དངགས་ཀྱི་
བསྟན་བཅོས་དང༌། རིན་ཆེན་འབྱུང་གནས་ལ་སོགས་པ་
སྡེབ་སྦྱོར་གྱི་བསྟན་བཅོས་དང་། དཔལ་དུས་ཀྱི་འཁོར་ལོའི་
རྒྱུད་འགྲེལ་ཆ་ལག་དང་བཅས་པ་ལ་ཐོས་བསམ་དཔྱིས་ཕྱིན་
པ་མཛད་པའོ། །ཡང་དུས་ཀྱི་འཁོར་ལོ་ཕྱི་ནང་གཞན་གསུམ་
གྱི་དོན་ལ་ཤིན་ཏུ་མཁས་པ་དུས་ཞབས་པ་དཔལ་དོན་གྲུབ་
ཀུན་དགའི་བཀའ་དྲིན་ལས། བདེ་མཆོག་སྦྱངས་པའི་ཡོན་
ཏན་རྡོ་རྗེ་མཁའ་འགྲོའི་དབང༌། བདེ་མཆོག་སྡོམ་འབྱུང་གི་
འགྲེལ་པ་པདྨ་ཅན་གྱི་ལུང་། དཔལ་དུས་ཀྱི་འཁོར་ལོའི་སྐུ་
གསུང་ཐུགས་ཡོངས་རྫོགས་ཀྱི་རྡུལ་ཚོན་གྱི་དཀྱིལ་འཁོར་དུ་
དབང་ཡོངས་སུ་རྫོགས་པ། དེའི་རྒྱུད་འགྲེལ་གྱི་བཤད་པ།
ཁྱད་པར་རྩིས་ཀྱི་སྐོར་ལ་འབུར་དུ་དོད་པའི་ལེགས་པར་

བཤད་པའི་སྒོ་ནས་མཐར་ཕྱིན་པའི་མཁྱེན་པ་གང་བར་
མཛད། མདོ་ཏིང་ངེ་འཛིན་རྒྱལ་པོའི་འགྲེལ་པ་གྲགས་པའི་
ཕྲེང་བ་ཞེས་པ་སློབ་དཔོན་འཇམ་དཔལ་གྲགས་པས་མཛད་
པའི་ལུང༌། གྲོ་ལུང་པ་བློ་གྲོས་འབྱུང་གནས་ཀྱི་བསྟན་རིམ་
ཆེན་མོའི་ལུང་རྣམས་སོ། །ཡང་རྒྱ་གར་ཤར་ཕྱོགས་སཏྟ་ག་
རའི་པཎྜི་ཏ་ཆེན་པོ་ངེས་པར་མཆོག་གི་དངོས་གྲུབ་བརྙེས་པ་
དཔལ་ནགས་ཀྱི་རིན་པོ་ཆེའི་དྲུང་དུ་ཡང༌། དཔལ་དུས་ཀྱི་
འཁོར་ལོའི་སྐུ་གསུང་ཐུགས་ཡོངས་སུ་རྫོགས་པའི་རྡུལ་ཚོན་
གྱི་དཀྱིལ་འཁོར་དུ་དབང་བཞི་ཡོངས་སུ་རྫོགས་པ། དཔལ་
འཁོར་ལོ་སྡོམ་པ་ལཱུ་ཧི་པའི་ལུགས་ཀྱི་རྡུལ་ཚོན་གྱི་དཀྱིལ་
འཁོར་དུ་དབང་བཞི་རྫོགས་པ། རྡོ་རྗེ་ཕག་མོ་ཞལ་གཉིས་
མའི་བྱིན་རླབས། མགོན་པོ་ཕྱག་བཞི་པའི་རྗེས་གནང༌། ཚེ་
དཔག་མེད་ལྷ་དགུའི་དབང་། མཚན་བརྗོད་ཕན་ཡོན་དང་།
བཅས་པ། བཟང་སྤྱོད་དང་སྒྲོལ་མ་རྣམས་ཀྱི་ལུང་། བྱང་ཆུབ་
སེམས་བསྐྱེད་རྣམས་ལེགས་པར་གསན་ནོ། །ཡང་འཕགས་
པའི་ཡུལ་དུ་རྣལ་འབྱོར་རྒྱུད་ཀྱི་ཚིག་དོན་གཉིས་ལ་མཁས་
པར་གྲགས་པ་པཎྜི་ཏ་ཀུན་དགའ་སྙིང་པོ་གཉིས་པ་ལྟ་བུར་
གྱུར་པ། དཀྱིལ་འཁོར་ཐམས་ཅད་ཀྱི་རྡོ་རྗེའི་སློབ་དཔོན་

ཆེན་པོ་ཡེ་ཤེས་རྒྱ་མཚོའི་དྲུང་དུ་བཀའ་དྲིན་ནོད་པ་ནི། ། ༡
དཔལ་འཁོར་ལོ་བདེ་མཆོག་གྲུབ་པའི་དབང་ཕྱུག་ལཱུ་ཧི་པའི་
ལུགས་ཀྱི་དབང་བཞི་ཡོངས་སུ་རྫོགས་པ། གསང་འདུས་
འཇིག་རྟེན་དབང་ཕྱུག་ལྷ་བཅུ་དགུའི་དབང་། རྡོ་རྗེ་
འཇིགས་བྱེད་དཔའ་བོ་གཅིག་པ་མཚན་མ་བཞི་བཅུས་
བསྐོར་བའི་དབང་ཡོངས་སུ་རྫོགས་པ། རྣལ་འབྱོར་རྒྱུད་ཀྱི་ས་
སྐོར་ལ། རྡོ་རྗེ་དབྱིངས་ཀྱི་དཀྱིལ་འཁོར་རྩ་བའི་ལྷ་སུམ་ཅུ་རྩ་
བདུན་སྐལ་བཟང་གི་སེམས་དཔའ་དགུ་བརྒྱ་དང་དགུ་བཅུ་
རྩ་དྲུག་རྣམས་ཀྱི་རྡུལ་ཚོན་གྱི་དཀྱིལ་འཁོར་དུ་ཀུན་སྙིང་
དཀྱིལ་ཆོག་ལུགས་སུ་དབང་བསྩལ། ཡང་རྡོ་རྗེ་དབྱིངས་ཀྱི་
འགྲེལ་ཆེན་དེ་ཉིད་སྣང་བའི་དགོངས་པ་ལྟར་མཛད་པ་
འགྲེལ་པ་ལུགས་སུ་གྲགས་པའི་དབང་། ཁྲོ་བོ་ཁམས་གསུམ་
ལས་རྣམ་པར་རྒྱལ་བ་རྩེ་བའི་ལྷ་སུམ་ཅུ་རྩ་བདུན། མཆོད་
པའི་ལྷ་མོ་སོ་གཉིས། སྐལ་བཟང་ཁྲོ་བོ་དགུ་བརྒྱ་དང་དགུ་
བཅུ་རྩ་དྲུག །ཕྱི་རོལ་རྡོ་རྗེའི་རིགས་ལྷ་བཞི་བཅུ་རྩ་གཉིས་
དང་བཅས་པའི་དབང༌། རྡོ་རྗེ་རྩེ་མོ་རིགས་བསྡུས་པའི་གཞི་
དཀྱིལ་སྒོ་ཉིས་སྦྲགས། ནང་དཀྱིལ་དགུ་དང་བཅས་པ་ལ་ལྷ་
སྟོང་དང་ཉིས་བརྒྱ་བདུན་ཅུ་རྩ་གཅིག་གི་རྡུལ་ཚོན་གྱི་དཀྱིལ་

འཁོར་དུ་དབང་རྫོགས་པ། དཔལ་མཆོག་རིགས་བསྡུས་པའི་
གཞི་དཀྱིལ་སྒོ་ཉིས་སྦྲགས། ནང་དཀྱིལ་བཅུ་བདུན་ལ་ལྷ་
གྲངས་སུམ་བརྒྱ་དང་སུམ་ཅུ་རྩ་དགུའི་དཀྱིལ་འཁོར་དུ་
དབང་རྫོགས་པ། དཔལ་མཆོག་རིགས་སོ་སོ་རྡོ་རྗེ་སེམས་
དཔའི་དཀྱིལ་འཁོར་དུ་དབང་རྫོགས་པ། བཅོམ་ལྡན་འདས་
ཀུན་རིག་སྒོ་ཉིས་སྦྲག རྩ་བའི་ལྷ་སུམ་ཅུ་རྩ་བདུན་འགྲོན་
ཐབས་ཀྱི་ལྷ་དྲུག་བཅུ། དཔལ་མགོན་བདུན་ཅུ་རྩ་ལྔ་དང་
བཅས་པའི་གཅུར་ལུགས་ཀྱི་དབང་། འཆི་བདག་འཇོམས་པ་
ལྷ་བཅུ་གསུམ་གྱི་དཀྱིལ་འཁོར་དུ་གཅུར་ལུགས་ཀྱི་དབང་། །
སྦྱོང་རྒྱུད་ནས་གསུངས་པའི་ཤཱཀྱ་སེང་གེའི་དཀྱིལ་འཁོར་རྩ་
བའི་ལྷ་སུམ་ཅུ་རྩ་བདུན་གྱི་དཀྱིལ་འཁོར་དུ་ཇོ་བོ་ལུགས་ཀྱི་
དབང་རྫོགས་པ། རྡོ་རྗེ་མི་འཁྲུགས་པ་ལྷ་བཅུ་གསུམ་གྱི་
དཀྱིལ་འཁོར་དུ་དབང་རྫོགས་པ། ཆོས་དབྱིངས་གསུང་
དབང་གི་དཀྱིལ་འཁོར་སྒོ་བཞི་སྦྲག་ལྷ་གྲངས་ཉིས་བརྒྱ་དང་
ཉི་ཤུ་རྩ་དགུའི་དཀྱིལ་འཁོར་དུ་དབང༌། སྤྱོད་པའི་རྒྱུད་རྣམ་
སྣང་མངོན་བྱང་གི་དཀྱིལ་འཁོར་སྒོ་སུམ་སྦྲག་ལྷ་བརྒྱ་དང་
བཅུ་དགུའི་དཀྱིལ་འཁོར་དུ་དབང་རྣམས་དང༌། རྡོར་
དབྱིངས་ནས་འདིའི་བར་གྱི་ཡིག་ཆ་བུ་སྟོན་རིན་པོ་ཆེས་

མཛད་པའི་ལུང༌། ཡང་ཡོ་གའི་ཆོས་འབྱུང་གྲུ་རྫིངས་ཀྱི་ལུང་
དང་། ཡོ་གའི་ཊཱིཀ་ཡིད་བཞིན་ནོར་བུའི་སྟེང་ནས་ལུང་
བཤད་རྒྱས་པར་གསན་ཞིང་། སློབ་དཔོན་རིན་པོ་ཆེ་ཉིད་
ཀྱིས་མཛད་པའི་དེ་ཁོ་ན་ཉིད་བཅུའི་སྙིང་པོ་གསལ་བར་བྱེད་
པ་ལེགས་པར་བཤད་པའི་སྒྲོན་མེ་ཞེས་བྱ་བའི་སྟེང་ནས་
བཤད་པ་དཔྱིས་ཕྱིན་པར་གསན་ཏེ། མདོར་ན་རྣལ་འབྱོར་
རྒྱུད་འདི་སྐོར་གྱི་ཕྱག་ཁྲིད། གར་དབྱངས། ཐིག་ལ་སོགས་པ་
མ་ཚང་བ་མེད་པར་གནང་བས་ཆོས་འདི་པ་ལ་མཁས་ཤིང་
མི་འཇིགས་པའི་སྤོབས་པ་བརྙེས་པ་ཡིན་ནོ། །དེ་ལྟར་ཆོས་
སྐོར་འདི་དག་ཡོངས་སུ་རྫོགས་པར་གནང་བའི་མཐའ་རྟེན་
དུ། ད་ནི་ཆོས་བདག་པོའི་ལག་ཏུ་འཕྲོད་པས་བསམ་པ་ཚིམ་
མོ་ཞེས་རྒྱལ་ཚབ་ཏུ་མངའ་གསོལ་གཟེངས་བསྟོད་དང་
བཅས་ཏེ། བུ་སྟོན་རིན་པོ་ཆེའི་དབང་བུམ་དུས་འཁོར་ནས་
བཤད་པའི་ཕྱག་ཚད་དང་མཐུན་པ་བུམ་ཆུའི་རྒྱུན་དང་
བཅས་པ། བུ་སྟོན་རིན་པོ་ཆེའི་ཕྱག་གཟོམ་བྱང་ཆུབ་ཤིང་
ལས་གྲུབ་པའི་དུས་འཁོར་གྱི་ཕུར་པ། ཁ་ཊཾ་ག །གཞན་ཡང་
རབ་གནས་ཀྱི་བྱེ་བྲག །བུམ་སྨན་སྐམ་ཚང་མ། ཧོར་དྲིལ། །
ཧོར་ཆོལ་སོགས་སྔགས་ཆས་ཀྱི་ཁྱད་ནོར་མང་པོའི་གནང་

སྐྱེས་བཟང་པོ་དགྱེས་པར་བསྩལ་ཞིང༌། རྒྱལ་པོ་ཆེན་པོ་རྣམ་
ཐོས་སྲས་ཞི་དྲག་གི་རྗེས་སུ་གནང་བ་ཡང་གསན་ནོ། །ཡང་
སློབ་དཔོན་རིན་པོ་ཆེའི་རྩ་བའི་བླ་མ་རིན་པོ་ཆེ་གྲགས་པ་
རྒྱལ་མཚན་ལ། ཛེ་ཏཱ་རིའི་ལུགས་ཚེ་དཔག་མེད་ལྷ་དགུའི་
དབང་སྐུ་ཕྲ་མོའི་དུས་གསན་ནོ། །ཡང་ཐུབ་པ་བཅོམ་ལྡན་
འདས་ཀྱིས་ལེགས་པར་གསུངས་པའི་བཀའ་དེའི་དགོངས་
འགྲེལ་རྒྱ་བོད་ཀྱི་བསྟན་བཅོས་དྲི་མ་མེད་པ་མང་དུ་གསན་པ།
རྒྱ་མཚོ་ཆེན་པོའི་མཐར་སོན་ཞིང་། ཐེག་པ་མཆོག་གི་བྱང་
ཆུབ་ཀྱི་སྤྱོད་པ་རིན་པོ་ཆེའི་གླིང་ལ་མངའ་དབང་འབྱོར་བ། །
བསྟན་པ་ཡོངས་སུ་རྫོགས་པའི་མངའ་བདག་མཚུངས་པ་
མེད་པའི་ཆོས་ཀྱི་རྗེ། རྒྱལ་བའི་སྲས་པོ་སེམས་དཔའ་ཆེན་པོ་
བཀའ་འགྱུར་བ་ཤཱཀྱ་རྒྱལ་མཚན་པའི་དྲུང་དུ་སངས་རྒྱས་ཀྱི་
སར་བསྙེག་པའི་བློ་གྲོས་དང་སྐལ་བ་ཅན་རྣམས་ཀྱི་འཇུག་
ངོགས་བསྟན་པ་རིན་པོ་ཆེའི་སྙིང་པོ་ཟབ་མོ་རྡོ་རྗེ་ཐེག་པའི་
བཀའ་དྲི་མ་མེད་པ། ཐོག་མར་གསང་སྔགས་གསར་མའི་
རྒྱུད་འབུམ་གྱི་ལུང་གསན་པ་ལ། དཔལ་ཀྱེ་རྡོ་རྗེའི་རྒྱུད་རྒྱས་
པ་འབུམ་ཕྲག་ལྔ་པ་ལས་བྱུང་བ་རྩ་བའི་རྒྱུད་བརྟག་པ་
གཉིས་པ་ལ་སོགས་པ་རྒྱུད་སྡེ་གོང་འོག་གི་རྒྱུད་ཀྱི་རྣམ་

གྲངས་བརྒྱ་ཕྲག་གཉིས་དང་སུམ་ཅུ་རྩ་བརྒྱུད། གཟུངས་ཀྱི་
ཚན་པ་བརྒྱ་དང་བརྒྱད་ཅུ་རྩ་ལྔ་རྣམས་ལ་པོ་ཏི་བཅུ་བདུན་
དཀར་ཆག་ལུགས་བཞིན་ཚང་བར་ཐུགས་རྒྱུད་གཏམས་པར་
མཛད། ཡང་མདོ་མང་གི་སྐོར་གསན་པ་ལ། མདོ་སྡེ་བསྐལ་
པ་བཟང་པོ་ལ་སོགས་མདོ་ཚན་སུམ་བརྒྱ་དང་བཅུ་ཕྲག་
གཅིག་བཀའ་ལུང་དཀར་ཆག་ལུགས་བཞིན་པོ་ཏི་ཆེ་བ་བཅུ་
ཕྲག་གསུམ་དུ་བྱས་པ་རྣམས་གསན་ནོ། །ཡང་གོང་དུ་མ་
འདུས་པའི་མདོའི་ཚན་པ། མདོ་མྱང་འདས་ཆེན་པོ་རྒྱ་ནག་
འགྱུར་བམ་པོ་ཞེ་བརྒྱད་དམ་ང་གཉིས་མ། གཙུག་ཏོར་བམ་
པོ་དགུ་བ་ལས་བདུད་ཀྱི་ལེའུ་ཉེ་ཚེ་ཕྱུང་བ་ལེའུ་དང་པོ་དང་
འདི་གཉིས་དབྱངས་གཞི་ཅན་དུ་འདུག །ལེའུ་གཉིས་པ་༌་
བཅོམ་ལྡན་འདས་ཀྱི་གཙུག་ཏོར་ཆེན་པོའི་མདོ་ལས་བམ་པོ་
གཉིས་ཡོད་པ་དང་། གསེར་འོད་དམ་ཆེན་བམ་པོ་བཅུ་པ།
ཐབས་ལ་མཁས་པ་སངས་རྒྱས་དྲིན་ལན་བསབ་པ། ཚེ་
དཔག་མེད་རྒྱས་པ། རི་བོ་ཆེན་པོའི་མདོ། འོད་ཟེར་ཅན་གྱི་
མདོ། ཡང་དམ་པའི་ཆོས་ཤིན་ཏུ་རྒྱས་པ་ཆེན་པོ་སངས་རྒྱས་
ཕལ་པོ་ཆེ། (རྨ་ག་ཆད)། སྡོང་པོ་བཀོད་པ། བཟང་སྤྱོད་ཀྱི་
འཇུག་སྡུད་དང་བཅས་པ་བློ་ཀ་སུམ་ཁྲི་དགུ་སྟོང་སུམ་ཅུ་ལ་

བམ་པོ་བརྒྱ་དང་སུམ་ཅུ་དང༌། བློ་ཀ་སུམ་ཅུ་པ་རྣམས་
ལེགས་པར་གསན་ནོ། །ཡང་མདོ་སྡེ་དཀོན་མཆོག་བརྩེགས་པ་
ཆོས་ཀྱི་རྣམ་གྲངས་ལེའུ་སྟོང་ཕྲག་བརྒྱ་པ་ལས། བོད་དུ་ལེའུ་
འམ་དུམ་བུ་ལྔ་བཅུ་འགྱུར་བའི་ཆོས་ཀྱི་རྣམ་གྲངས་སྡོམ་པ་།
གསུམ་བསྟན་པའི་མདོ་ལ་སོགས་པ། ཆོས་ཚན་དུམ་བུ་ལྔ་
བཅུ་ཡང་ཡོངས་སུ་རྫོགས་པར་གསན། ཡང་ཤེས་རབ་ཀྱི་ཕ་
རོལ་ཏུ་ཕྱིན་པའི་ཕྱོགས་ཀྱི་གསུང་རབ་གསན་པའི་རིམ་པ་ལ།
ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་བརྒྱ་པ་སོགས་རྒྱས་
འབྲིང་བསྡུས་གསུམ། ཁྲི་བརྒྱད་སྟོང་པ། ཤེས་རབ་ཁྲི་པ།
རྡོར་གཅོད། སྡུད་པ་སོགས་ཟབ་མོའི་ཆོས་བཞི། བདུན་བརྒྱ་
པ་སོགས་གྲངས་ལས་མིང་དུ་བཏགས་པའི་མདོ་དྲུག །རབ་
རྩལ་དང་། ཀོའི་ཤི་ཀས་ཞུས་པའི་མདོ་གཉིས་རྣམས་ཀྱང་མ་
ཚང་བ་མེད་པར་གསན་ནོ། །ཡང་དམ་པའི་ཆོས་འདུལ་བ་
ལུང་སྡེ་བཞི་པོ་ཏི་བཅུ་དྲུག་ཡོད་པ་དཀར་ཆག་ལུགས་བཞིན་
ལེགས་པར་གསན། ཡང་བསྟན་བཅོས་འགྱུར་རོ་ཅོག་གི་ནང་
ནས་གཙོ་བོར་གལ་ཆེ་བ་རྣམས་གསན་པ་ལས། ཐོག་མར་
རྒྱུད་སྡེ་བཞིའི་རྒྱུད་འགྲེལ། སྒྲུབ་དཀྱིལ་ཆ་ལག་དང་བཅས་
པ་སོགས་གསོན་པའི་སྐོར། སྒྲོལ་ཆེན་དྲི་མ་མེད་པའི་འོད་

སོགས་སེམས་འགྲེལ་གསུམ་གྱིས་གཙོས་པའི་ཆོས་ཚན་བརྒྱ་
ཕྲག་བཞི་དང་བཞི་བཅུ་རྩ་བཞི་མདོ་ཕྱོགས་སོགས་སྐོར་གྱི་
བྱམས་ཆོས་ལྔ་སོགས་ཆོས་ཚན་ཉི་ཤུ་རྩ་བདུན་རྣམས་སོ། །
ཡང་བདེ་མཆོག་སྙན་རྒྱུད་ཉམས་ཁྲིད་དུ་ལེགས་པར་མཛད་
ནས་དེ་དག་གི་ཆ་ལག་གི་སྐོར། དཀར་ཆག་རྡོ་རྗེ་ཚིག་རྐང་
སོགས་ཆོས་ཚན་བདུན་ཅུ་རྩ་བདུན་གྱི་བཀའ་ལུང་ལེགས་
པར་གསན། ཡང་ཆོས་རྗེ་བླ་མས་མཛད་པའི་སྤྱོད་འཇུག་
ཊཱིཀ་ཆེན་གྱི་ལུང་། དམར་ཁྲིད་ཚེམ་བུ་ལུགས་དང༌། བློ་སྦྱོང་
དོན་བདུན་མ་གཉིས་ཉམས་ཁྲིད་དུ་གསན། ཡང་སྒྲུབ་ཐབས་
རྒྱ་མཚོར་གྲགས་པའི་ལྷ་དམ་ཚིག་གསུམ་གྱི་རྒྱལ་པོ་སོགས་
ཉིས་བརྒྱ་དང་བཞི་བཅུ་རྩ་གཉིས་ཀྱི་རྗེས་གནང་སོ་སོར་
གསན་ཞིང༌། དེ་དག་རེ་རེའི་སྒྲུབ་ཐབས་ཀྱི་ལུང་ཡང་མ་ཚང་
བ་མེད་པར་གསན། ཡང་ཇོ་བོའི་ཆོས་ཆུང་བརྒྱ་རྩར་གྲགས་
པ་བྱང་ཆུབ་ལམ་སྒྲོན་སོགས་ཆོས་ཚན་བརྒྱ་དང་བརྒྱད་ཀྱི་
ལུང་། ཡང་གྲུབ་པའི་དབང་ཕྱུག་ཤྲཱི་མི་ཏྲ་ཛོ་གིའི་ལུགས་ཀྱི་
དབང་བརྒྱ་རྩ་བརྒྱད་ལ། ཕྱག་ན་རྡོ་རྗེ་འགྲོ་བཟང་ནས་དུས་
ཀྱི་འཁོར་ལོའི་བར་གྱི་དཀྱིལ་འཁོར་གྱི་རྣམ་གྲངས་བརྒྱ་དང་
བརྒྱད་ཀྱི་དབང་ཞག་རེ་ལ་དཀྱིལ་འཁོར་དགུ་མར་བྱས། །

ཞག་བཅུ་གཉིས་ལ་དབང་ཡོངས་སུ་རྫོགས་པ་དང་། དེ་དག་
གི་ཡིག་ཆའི་རིམ་པ། དབང་བརྒྱ་རྩའི་འབྱུང་ཁུངས་སོགས་
ཆོས་ཚན་བཅུ་བཞིའི་ལུང་ཡང་གསན། ཡང་ཐུགས་རྗེ་ཆེན་པོ་
གསང་སྒྲུབ་ལྷ་བཅུ་གསུམ་གྱི་དབང་བཞི་ཡོངས་རྫོགས་དང༌། །
དེའི་ཡིག་ཆའི་རིམ་པ་མངོན་དཀྱིལ་སོགས་ཆོས་ཚན་བཅུ་
དགུའི་ལུང་དང་བཅས་པས་ལེགས་པར་ཐུགས་རྒྱུད་གཏམས་
པས་ཆོས་ཀྱི་རྒྱ་མཚོར་གྱུར་པ་ཡིན་ནོ། །ཡང་བདག་ཉིད་ཆེན་
པོ་རིན་ཆེན་ཟླ་བ་ལ་བྱང་ཆུབ་སེམས་དཔའི་རྟོགས་པ་བརྗོད་
པ་དཔག་བསམ་འཁྲི་ཤིང་ཡལ་འདབ་བརྒྱ་དང་བརྒྱད་ཀྱི་
ལུང་གསན། ཁ་ཆེ་པཎ་ཆེན་གྱི་གདན་ས་པ་མཁན་ཆེན་བྱང་
ཆུབ་བརྩོན་འགྲུས་པ་ལ་སྒྲུབ་ཐབས་བརྒྱ་རྩར་གྲགས་པ། ལྷ་
རྡོ་རྗེ་གདན་པ་ནས་སྒྱུ་འཕྲུལ་དྲྭ་བའི་སྤྱན་རས་གཟིགས་ཡན་
དགུ་བཅུ་རྩ་གསུམ་གྱི་སོ་སོའི་རྗེས་གནང་དང༌། ཡིག་ཆའི་
རིམ་པ་རྣམས་ཐ་དད་དུ་མ་ཚང་བ་མེད་པའི་བཀའ་ལུང་
དང་ངེས་དོན་རྒྱ་མཚོའི་ལུང་ཡང་གསན། ཡང་ཚལ་མིན་
ཆོས་རྗེ་ངག་དབང་བཟང་པོའི་དྲུང་དུ། རྟ་མགྲིན་ཡང་
གསང་ཁྲོས་པ་དང་ཕྱག་རྡོར་ཨུ་ཙརྱའི་རྗེས་གནང༌། ཚེ་
དཔག་མེད་ལྷ་དགུ་མའི་དབང་མ་གཅིག་གི་གཅོད་ཡུལ་

རྣམས་ལེགས་པར་གསན། ཡང་འཁྲུལ་ཞིག་ཀུན་སྤངས་ཆོས་
རྗེ་རིག་པ་འཛིན་པའི་དེད་དཔོན་ཆེན་པོ་དཔལ་ཀུན་བཟང་
རྩེ་པ་བསོད་ནམས་རྒྱལ་མཚན་པའི་དྲུང་དུ། འཁོར་ལོས་
བསྒྱུར་བ་དྲུག་གི་རྡུལ་ཚོན་གྱི་དཀྱིལ་འཁོར་དུ་དབང་ཡོངས་
སུ་རྫོགས་པ། བདེ་མཆོག་གི་བཤད་རྒྱུད་ནས་གསུངས་པ་
འཁོར་ལོ་སྡོམ་པ་ལྷ་ལྔ་རིགས་གསུམ་གྱི་དབང༌། རྣམ་པར་
སྣང་མཛད་སྒྱུ་འཕྲུལ་དྲྭ་བ་ལྷ་བཞི་བཅུ་རྩ་གསུམ་གྱི་དབང་། །
ཀྱེ་རྡོར་མཚོན་ཆ་ཅན་ནམ་དྲག་པོ་གདན་ཅན་དུ་གྲགས་པ་
ལྷ་བཅུ་བདུན་གྱི་དབང་ཀྱེ་རྡོར་མི་ཏྲི་ལུགས་ལྷ་དགུའི་དཀྱིལ་
འཁོར་དུ་དབང་བཞི་རྫོགས་པ། ཕག་མོ་ཞལ་གཉིས་མ། དབུ་
བཅད་མ། དོན་གྲུབ་མ་གསུམ་གྱི་རྗེས་གནང་དང་དེ་རྣམས་
སོ་སོའི་ཡིག་ཆའི་ལུང་། ཕག་མོ་རུས་སྦལ་ཞབས་ཀྱི་བྱིན་
རླབས། ཕག་མོ་ཞལ་གཉིས་མའི་བྱིན་རླབས། ཨུ་རྒྱན་སྒྲོལ་མ་
དམར་མོ་ཞལ་བཞི་ཕྱག་བརྒྱད་མ་ལྷ་མོ་ཉི་ཤུ་རྩ་ལྔའི་དཀྱིལ་
འཁོར་དུ་དབང་བཞི་རྫོགས་པ། སྒྲོལ་མ་ཀུ་རུ་ཀུ་ལླེ་ཕྱག་དྲུག་
མའི་རྗེས་གནང་། སྒྲོལ་མ་ཨུ་གྲ་ཏཱ་ར། རྡོ་རྗེ་གདན་པའི་༌་
དབང་གི་སྒྲོལ་མ་དམར་མོ་ཕྱག་གཉིས་མ་དབྱངས་ཅན་མ་
དམར་མོ་མེ་ལོང་འཛིན་པ། སྒྲོལ་མ་ཀུ་རུ་ཀུལླེ་ཌོམྦི་ལུགས་ལྷ་

ལྔ་རྣམས་ཀྱི་སོ་སོའི་རྗེས་གནང་། གསང་འདུས་གཉིས་མེད་
རྣལ་རྒྱལ་གྱི་དབང་། ཕྱག་རྡོར་འགྲོ་བཟང་སྙིང་པོ་ལྷ་གཅིག་
གི་དབང༌། ཕྱག་རྡོར་གོས་སྔོན་ཅན་དང༌། རྣམ་འཇོམས་བ་
རི་ལུགས་གཉིས་ཀྱི་རྗེས་གནང་། རྣམ་འཇོམས་ནག་པོ་ལྷ་ཉི་
ཤུ་རྩ་བདུན་གྱི་དབང་། རྣམ་འཇོམས་ནག་པོ་ལྷ་བཅུ་དགུ་ཛ་
ཡ་ཝའི་ལུགས་ཀྱི་དབང༌། གང་བློ་མའི་བསྟོད་སྒྲུབ་རྗེས་
གནང༌། འཇམ་དབྱངས་དཀར་པོ་ལྷ་ལྔ་མི་ཕམ་བཤེས་
གཉེན་ལུགས་ཀྱི་རྗེས་གནང་། བསྲུང་བ་ལྔའི་བྱིན་རླབས་བུ་
སྒྲུབ་ཀྱི་ལུང་དང་བཅས་པ། མཚན་བརྗོད་ནས་བྱུང་བའི་
འཇམ་དབྱངས་ཟབ་པ་ལྷ་ཉི་ཤུ་རྩ་དྲུག་གི་དབང་བཞི་རྫོགས་
པ། དེའི་ལུས་དཀྱིལ་གྱི་དབང་། སྨེ་བརྩེགས་ལྗང་ཁུའི་རྗེས་
གནང་། ཐང་པོ་ཆེ་པ་ནས་བརྒྱུད་པའི་སྤྱོད་རྒྱུད་དཀྱིལ་
འཁོར་བཅུ་གཉིས་ཀྱི་དཀར་ཆག་ལུགས་སུ་གྲགས་པའི་རིམ་
པ་ནི། ཀུན་རིག་རྩ་བའི་དཀྱིལ་འཁོར་སྒོ་རྐྱང་རྩ་བའི་ལྷ་སོ་
བདུན་འགྲོན་ཐབས་དང་བཅས་པ། ཤཱཀ་ཐུབ་སྐུའི་དཀྱིལ་
འཁོར་ལྷ་བཅུ་བདུན། ཚེ་དཔག་མེད་གསུང་གི་དཀྱིལ་འཁོར་
ལྷ་བཅུ་གསུམ། ཕྱག་ན་རྡོ་རྗེ་ཐུགས་ཀྱི་དཀྱིལ་འཁོར་ལྷ་བཅུ་
གསུམ། འཁོར་ལོ་སྒྱུར་བ་ཡོན་ཏན་གྱི་དཀྱིལ་འཁོར་ལྷ་ཞེ་

བརྒྱུད་འཇིག་རྟེན་ཁོར་ཡུག་དང་བཅས་པ། མེ་ལྟར་འབར་
བ་ཕྲིན་ལས་ཀྱི་དཀྱིལ་འཁོར་འཁོར་བཅུ་བདུན་པ་སྟེ་འཇིག་
རྟེན་ལས་འདས་པའི་དཀྱིལ་འཁོར་དྲུག་དང་། འཇིག་རྟེན་
པའི་དཀྱིལ་འཁོར་དྲུག་ལས་ཕྱག་ན་རྡོ་རྗེ་ཀླུ་ཆེན་བརྒྱད་ཀྱིས་
བསྐོར་བ། མེ་ལྟར་འབར་བ་ལྷ་ཆེན་བརྒྱད། མེ་ལྟར་འབར་བ་
གཟའ་ཆེན་བརྒྱད། ཕྱག་ན་རྡོ་རྗེ་ཞི་བ་ལ་ཕྱོགས་སྐྱོང་བཅུ་སྒོ་
བ་དང་བཅས་པ། མེ་ལྟར་འབར་བ་ལ་འཇིགས་བྱེད་དགུ་
ཆུང་མ་དང་བཅས་ཤིང་སྒོ་བ་བཞི།། ཕྱག་ན་རྡོ་རྗེ་ཞི་བ་ལ་
རྒྱལ་ཆེན་སྒོ་བ་བཞི་དང་བཅས་བས་བསྐོར་བའི་དཀྱིལ་
འཁོར་རྣམས་ཀྱི་སོ་སོར་དབང་རྫོགས་པ། མི་འཁྲུགས་པ་ཁ་
ཆེ་ལུགས་ལྷ་ཉེར་གཅིག་གི་དཀྱིལ་འཁོར་དུ་དབང༌། ཡང་མི་
འཁྲུགས་པ་ལྷ་བཅུ་གསུམ་གྱི་དཀྱིལ་འཁོར་དུ་དབང་། ཡང་
མི་འཁྲུགས་པ་ཇོ་བོ་ལུགས་ལྷ་བཅུ་གསུམ་གྱི་དཀྱིལ་འཁོར་དུ་
དབང༌། ཡང་མི་འཁྲུགས་པ་ལྷ་དགུའི་དཀྱིལ་འཁོར་དུ་
དབང༌། མཁན་པོ་བོདྷི་ས་ཏྲས་མཛད་པའི་མཆོད་རྟེན་བརྒྱ་
ལ་སོགས་པའི་ཆོ་ག་ལ་བརྟེན་པའི་རྗེས་གནང་། ཕྱག་རྡོར་
དབང་བསྐུར་གྱི་དབང་། ཛེ་ཏཱ་རིའི་ལུགས་ཀྱི་བསྲུང་བ་ལྔའི་
རིག་གཏད་གཟའ་དགུའི་མཆོད་ཆོག་མཆོད་སྦྱིན་དང་བཅས་

པའི་དབང༌། ཚེ་དཔག་མེད་སྤྲུལ་སྐུའི་རྗེས་གནང་། བྱ་རྒྱུད་
འོད་ཟེར་ཅན་ལྷ་ཉེར་ལྔའི་དབང༌། དོན་ཞགས་ལྷ་ལྔའི་པཎ་
ཆེན་ལུགས་ཀྱི་རིག་གཏད། སྤྱན་རས་གཟིགས་སེང་གེ་སྒྲའི་
རྗེས་གནང་། སེང་གེ་སྒྲའི་གདོན་འགྲོལ། ཁ་སར་པ་ཎི་ལྷ་
ལྔའི་རྗེས་གནང༌། བཅུ་གཅིག་ཞལ་མཁའ་འགྲོ་ལྔ་དང་
བཅས་པའི་རྗེས་གནང་། སློབ་དཔོན་དརྒན་ཨཱ་ཙརྱས་མཛད་
པའི་བྱ་བ་ཀུན་ལས་བཏུས་པ་ཞེས་བྱ་བ། རྡོ་རྗེ་སློབ་དཔོན་
ལ་དགོས་པའི་ཆོ་ག་ཇི་སྙེད་ཅིག་ཕྱོགས་གཅིག་ཏུ་བསྡུས་པའི་
དཀྱིལ་འཁོར་གྱི་རྣམ་གྲངས་ལ། གསང་བ་འདུས་པ་འཇམ་
རྡོར་ནས་དཔལ་དུས་ཀྱི་འཁོར་ལོའི་དཀྱིལ་འཁོར་ཡན་ལ་
བཞི་བཅུ་རྩ་ལྔ། གཟའ་ཡུམ། ནོར་རྒྱུན་མ། གཙུག་ཏོར་རྣམ་
རྒྱལ་ཏེ་བདེ་ལེགས་སུ་བྱེད་པའི་དཀྱིལ་འཁོར་གསུམ་དང་
བཅས་པ་བཞི་བཅུ་རྩ་བརྒྱད་རྣམས་རྒྱུད་སྡེ་སོ་སོར་ཕྱེ་སྟེ། འོན་
དུས་རེར་བཞི་ཕྲག་མར་བསྐུར་བའི་ལུགས་བཞིན་ཡོངས་སུ་
རྫོགས་པར་གསན་པ་མཛད་ཅིང༌། རྗེ་ཀུན་བཟང་རྩེ་པ་ཉིད་
ཀྱིས་མཛད་པའི་རྫོགས་ཕྲེང་གི་ངག་འདོན་ཡང་གསན་ནོ། །
འཕགས་མ་སྒྲོལ་མ་ཉེར་གཅིག་ལས་རབ་ཏུ་དཔའ་བའི་སྒྲོལ་
མ། ཟླ་མདངས་སྒྲོལ་མ། གསེར་མདོག་ཅན་གྱི་སྒྲོལ་མ།

གཙུག་ཏོར་རྣམ་པར་རྒྱལ་བའི་སྒྲོལ་མ། ཧཱུྃ་སྒྲ་སྒྲོག་པའི་སྒྲོལ་
མ། འཇིག་རྟེན་གསུམ་ལས་རྒྱལ་བའི་སྒྲོལ་མ། རྒོལ་བ་
འཇོམས་པའི་སྒྲོལ་མ། དབང་མཆོག་སྟེར་བའི་སྒྲོལ་མ། སེང་
ལྡེང་ནགས་ཀྱི་སྒྲོལ་མ། མྱ་ངན་མེད་པའི་སྒྲོལ་མ། འགྲོ་བ་
འགུགས་པའི་སྒྲོལ་མ། བཀྲ་ཤིས་སྣང་བའི་སྒྲོལ་མ། སྨིན་པར་
བྱེད་པའི་སྒྲོལ་མ། རབ་ཏུ་ཁྲོས་པའི་སྒྲོལ་མ། རབ་ཏུ་ཞི་བའི་
སྒྲོལ་མ། ཆགས་པ་འདོམས་པའི་སྒྲོལ་མ། བདེ་ལེགས་སྦྱིན་
པའི་སྒྲོལ་མ། རྣམ་པར་རྒྱལ་བའི་སྒྲོལ་མ། སྡུག་བསྔལ་བསྲེག་
བྱེད་སྒྲོལ་མ། དངོས་གྲུབ་འབྱུང་བའི་སྒྲོལ་མ། ཡོངས་སུ་
རྫོགས་བྱེད་སྒྲོལ་མ་སྟེ་ཉི་ཤུ་རྩ་གཅིག་པོ་རེ་རེ་ལ་ལྷ་བཅུ་དྲུག་
རེས་བསྐོར་བའི་བཅུ་བདུན་མའི་དཀྱིལ་འཁོར་ཉེར་གཅིག་
སོ་སོར་དབང་བཞི་ཡོངས་སུ་རྫོགས་པ་རེ་གསན། སློབ་
དཔོན་རཏྣ་ཀཱིརྟིས་མཛད་པའི་སྒོ་དྲུག་གཟུངས་ཆོག་དཀྱིལ་
འཁོར་སྒོ་ཉིས་སྦྲག་ལྷ་བརྒྱ་དང་སུམ་ཅུ་རྩ་གཉིས་ཀྱི་ལྷ་སོ་
སོའི་སྐུ་གསུང་ཐུགས་ཡོན་ཏན་ཕྲིན་ལས་ཀྱི་རིག་པ་གཏད་
པའི་དབང་གི་ཆོ་ག་ཡང་གསན། སྨན་ལྷ་ལོངས་སྐུ་ལྷ་ལྔ་བཅུ་
ང་དགུའི་དཀྱིལ་འཁོར་དུ་བྱ་རྒྱུད་ལུགས་ཀྱི་དབང་། ཡང་
གྲུབ་ཆེན་བརྒྱད་ཅུ་རྩ་བཞིའི་ལཱུ་ཧི་པ་ནས་ཡེ་ཤེས་མྱུ་གུ་པའི་

བར་གྱི་རྗེས་སུ་གནང་བ། ཡང་རྣམ་སྲས་སྐོར་ལ། རྣམ་སྲས་
གསང་སྒྲུབ་ལྗང་གུ་ཞལ་གཅིག་ཕྱག་གཉིས་པ། ཡུམ་གཙུག་
ཕུད་དམར་མོ་དང་བཅས་པའི་རྗེས་གནང་། གར་མཁན་
མཆོག་ལྗང་གུ་ཞལ་གསུམ་ཕྱག་བཅོ་བརྒྱད་པ་འབྲུག་ལ་ཞོན་
པ་ལྷ་བརྒྱད་མ། མདུང་དམར་ཅན་གསང་བ་གཤིན་རྗེ་ལྟར་
སྒྲུབ་པ་ལྷ་བཅུ་གསུམ། མདུང་དམར་ཅན་ནང་མ་མོ་ལྟར་
སྒྲུབ་པ་བདུད་མོ་བཞི་དང་རྒྱལ་ཆེན་བཞིས་བསྐོར་བ་ལྷ་དགུ།
དྲེག་བྱེད་ནག་པོ་ཀླུ་བརྒྱད་ཀྱིས་བསྐོར་བ་རྣམས་ཀྱི་སོ་སོར་
རྗེས་གནང༌། དཔལ་དུས་ཀྱི་འཁོར་ལོའི་བསྡུས་རྒྱུད་ཀྱི་
འགྲེལ་ཆེན་དྲི་མེད་འོད་ཀྱི་འགྲེལ་བཤད་ངེས་པའི་དོན་གྱི་
གསལ་བྱེད་ཅེས་བྱ་བ་ཆོས་རྗེ་བླ་མ་དམ་པས་མཛད་པ། །ཀ་
གསང་བ་འདུས་པའི་བདག་བྱིན་གྱིས་བརླབ་པའི་རིམ་པ་
དང༌། མངོན་པར་བྱང་ཆུབ་པའི་རིམ་པ་གཉིས་ཨཱརྱ་དེ་བས་
མཛད་པ། ལས་ཀྱི་མཐའ་བརྩམ་བྱེད་ཀླུའི་བློས་མཛད་པ། ]
སྒྲུབ་ཐབས་ཀུན་ཏུ་བཟང་མོའི་བཤད་པ་བི་ད་པཱ་དེས་མཛད་
པ། དཔལ་ངན་སོང་སྦྱོང་རྒྱུད་རྣམས་ཀྱི་ལུང་། གཏེར་ཆོས་ཀླུ་
གདོན་འདུལ་བ་འཇམ་དཔལ་ནཱ་ག་རག་ཤའི་རྗེས་གནང་། །
དེའི་ཡིག་ཆ་ལོ་རྒྱུས། བསྙེན་སྒྲུབ་བྱ་ཐབས་སོགས་ཀྱི་ལུང་། ལ་

ཡང་དྭགས་པོ་བཀའ་བརྒྱུད་པའི་བདེ་མགོན་སྦྲགས་མར་
གྲགས་པའི་བདེ་མཆོག་ལྷན་སྐྱེས་ལྷ་ལྔའི་རྡུལ་ཚོན་གྱི་དཀྱིལ་
འཁོར་དུ་དབང་བཞི་རྫོགས་པ། དེ་ལྟར་སྦྲགས་མའི་ཡེ་ཤེས་
མགོན་པོ་ཡུམ་ཅན་ལྷ་བཅུ་དགུའི་དཀྱིལ་འཁོར་དུ་བུམ་
དབང་དང་། དབང་གོང་མའི་ཐ་སྙད་བྱར་རུང་ཙམ་གྱི་
དབང༌། པཎ་ཆེན་ལུགས་ཀྱི་ཕྱག་བཞི་པའི་རྗེས་གནང༌། ཡེ་
ཤེས་མགོན་པོ་ལྷ་ཉེར་ལྔའི་དབང༌། བྱ་རོག་མ་སྤྱན་སྔ་གྲགས་
བྱང་པའི་ལུགས་གཙོ་རྐྱང་དང་། ཡང་སྤྱན་སྔ་ཉེར་གཉིས་
ལུགས་ལྷ་མང་གཉིས་ཀྱི་རྗེས་གནང་། བྱ་རོག་མ་དར་དམར་
མའི་རྗེས་གནང་། སྟེང་པ་ལོ་ཙཱ་བའི་ལུགས་བྱ་རོག་མའི་རྗེས་
གནང་གཏོར་དབང༌། ཡེ་ཤེས་མགོན་པོའི་རྗེས་གནང་ཚར་
ལུགས་ཕྱག་མཚན་གྱི་རྗེས་གནང་བཅས་པ། ཕྱག་བཞི་པ་
འབར་མར་གྲགས་པ་ལྷ་བཅུའི་དབང་རྣམས་སོ། །གཞན་
ཡང་གསང་སྔགས་རྙིང་མའི་ཆོས་སྐོར་མང་དུ་གསན་པ་ལས།
ཐོག་མར་རིག་འཛིན་སློབ་དཔོན་གྱི་སྐོར། བླ་མ་རྡོ་རྗེ་ཐོད་
ཕྲེང་རྩལ་གྱི་དབང་། བླ་མ་གསང་འདུས་ཀྱི་དབང་། དེ་དག་
གི་ཡིག་ཆ་དབང་ཆོག་སོགས་ཚང་མའི་ལུང༌། བླ་མ་དྲག་པོའི་
དབང་། བཀའ་བརྒྱད་བདེ་གཤེགས་འདུས་པ་ཞེས་གཏེར་ཁ་

གོང་མ་མངའ་བདག་མྱང་ནས་བརྒྱུད་པའི་དབང་བསྐུར་
ཆེན་པོ་དང་བཀའ་མའི་དབང་། ཡང་བཀའ་བརྒྱད་ཡོངས་
རྫོགས་ཞེས་པ་གཏེར་ཁ་འོག་མ་གུ་རུ་ཆོས་དབང་ལུགས་ཀྱི་
དབང་བསྐུར་ཆེན་མོ་སྔར་ལས་སོ་སོར་གསན། བཀའ་བརྒྱད་
ཀྱི་རྒྱུད་གསང་བ་འདུས་པའི་ལུང་དང་། བཀའ་བརྒྱད་སྐོར་
གྱི་ཡིག་ཆ་ཐམས་ཅད་ཀྱང་ཆོས་འདི་པ་རང་གི་ལུགས་བཞིན་
བོད་ལུང་དུ་མ་ཚང་བ་མེད་པ། ཙ་རིའི་ཞིང་སྐྱོང་སེང་གདོང་
གི་བཀའ་གཏེར་གཉིས་ཀའི་རྗེས་གནང་སོ་སོ། ཡང་སྒྱུ་
འཕྲུལ་ཞི་བ་ལྷ་བཞི་བཅུ་རྩ་གཉིས་དང་། ཁྲོ་བོ་ཁྲག་འཐུང་།
ལྔ་བཅུ་རྩ་བརྒྱད་ཀྱི་དཀྱིལ་འཁོར་སོ་སོར་དབང་རྫོགས་པ། །
ཀུན་ཏུ་བཟང་པོ་རིག་པ་རྩལ་གྱི་དབང་ཡང་ཟེར། ན་རཀ་
དོང་སྤྲུགས་ལྷ་དམ་པ་རིགས་བརྒྱ་ཡང་ཟེར་བའི་རྡུལ་ཚོན་གྱི་
དཀྱིལ་འཁོར་དུ་དབང་། འཇམ་དཔལ་ཚེ་བདག་ནག་པོའི་
དཀྱིལ་འཁོར་དུ་དབང་། ཕུར་པ་རྩ་ཐུང་ཆོས་དབང་གི་
མཆན་དང་བཅས་པའི་ལུང༌། ཕུར་པ་ལྷ་ནག་གི་དབང་གོང་
མ་དང་བཅས་པའི་དབང་། ཕུར་པ་ཡང་གསང་སྤུ་གྲིའི་
དབང་། ཕུར་པ་མན་ངག་དྲུག་པའི་དབང་། རྟ་མགྲིན་ལྷ་
བཞི་ལྷོ་འགྲིམས་སུ་གྲགས་པའི་དབང༌། རྟ་མགྲིན་ཤྭ་ན་

བཞིས་བསྐོར་ཇོ་བོ་ལུགས་སུ་གྲགས་པའི་དབང༌། ཤངས་པ་
ནས་བརྒྱུད་པའི་རྟ་མགྲིན་གསང་སྒྲུབ་ཀྱི་རྗེས་གནང་། མ་
ནིང་དྲེགས་པའི་སྲོག་དབང་། ཡང་སེམས་སྡེ་མ་བུ་བཅོ་
བརྒྱད་ཀྱི་དགོངས་པ་ངོ་སྤྲོད་པའི་ཐབས་རིག་པ་རྩལ་གྱི་
དབང་བཅོ་བརྒྱད་དཀྱིལ་འཁོར་ཏུ་རྫོགས་པར་གསན། ཡང་
ལུང་ཨ་ནུ་ཡོ་ག་ལས་ཀུན་འདུས་རིག་པའི་མདོ་དང༌། དེའི་
བཤད་རྒྱུད་སངས་རྒྱས་ཐམས་ཅད་ཀྱི་དགོངས་པ་འདུས་
པའི་མདོ་ལས་བྱུང་བའི་ཚོགས་ཆེན་འདུས་པའི་དཀྱིལ་
འཁོར་ཆེན་པོ་ཡན་ལག་དང་བཅས་པ་དཀྱིལ་འཁོར་སྒོ་བཅུ་
གཅིག་སྦྲགས་ཏུ་དབང་རྫོགས་པར་གསན་ཞིང་། སེམས་སྡེའི་
ཡིག་ཆ་མ་ལྔ་དང༌། བུ་བཅུ་གསུམ་རྣམས་ཀྱི་ལུང་། རྩ་རྒྱུད་
ཀུན་འདུས་རིག་པ། མདོ་དབང་གི་དབང་ཆོག་བླ་མ་ཀ་ཐོག་
པས་མཛད་པ། དམ་ཚིག་གསལ་བཀྲ་གསུམ་གྱི་ལུང་དང་
ལུང་ཁྲ་མོ་བྲག་གི་གཏེར་ལས་བྱུང་བའི་ཡི་དམ་དྲེགས་པ་
ཀུན་འདུལ་གྱི་ཆོས་སྐོར་ལ། ཕྱག་ན་རྡོ་རྗེ་དྲེགས་པ་ཀུན་
འདུལ་གྱི་དབང་བཀའ་གཏད་དང་བཅས་པ་རྫོགས་པར་
གསན་ནོ། །ཡིག་ཆའི་རིམ་པ་ནི། རྒྱུད་ཀླུ་འདུལ་ནག་པོ་
སོགས་ཆོས་མཚན་བདུན་བཅུ་རྩ་དགུའི་ལུང་མ་ཚང་བ་མེད་

པར་གསན། རྒྱུད་གསང་སྙིང་གི་འགྲེལ་པ། སྤར་ཁབ་ཀྱི་
བཤད་བཀའ། སྒྱུ་འཕྲུལ་ལམ་རིམ་གྱི་བཤད་བཀའ། གཟའ་
མཆོག་རཱ་ཧུ་ལ་དུག་གི་སྤུ་གྲིའི་དབང་དང༌། དེའི་སྒྲུབ་ཡིག་
གི་རིམ་པ། སྒྲུབ་ཐབས། དུག་གི་སྤུ་གྲི་སོགས་ཉི་ཤུ་རྩ་གཅིག་
གི་ལུང༌། དོ་ཧ་སྐོར་གསུམ་སྟོད་ལུགས་སྨད་ལུགས། དམ་པ་
དོ་ཧ་གསུམ་ཡང་གསན། པོ་ཏོ་བའི་གསུང་རྒྱུན་བེའུ་བུམ་
སྔོན་པོ་རྩ་འགྲེལ་གྱི་ལུང་རྣམས་སོ། །ཡང་ལོ་ཆེན་སྐྱབས་
མཆོག་དཔལ་བཟང་པོའི་གདན་ས་སྟག་ཚང་ཆོས་འཁོར་
སྒང་གི་སྐད་གཉིས་སྨྲ་བ་ལོ་ཆེན་ཤེས་རབ་རིན་ཆེན་གྱི་དྲུང་
དུ། གཙོ་བོར་ཀ་ལཱ་པ་ལ་སོགས་པ་སྒྲའི་གཙུག་ལག་མཐའ་
དག་ལ་མཁས་པར་མཛད་ཅིང་། གཞན་ཡང་ཀྱེ་རྡོ་རྗེ་མཚོན་
ཆ་ཅན་གྱི་དབང༌། ཁ་སྦྱོར་རྡོར་སེམས་ཀྱི་དབང་། གསང་བ་
འདུས་པ་ཡེ་ཤེས་ཞབས་ལུགས་ལྷ་བཅུ་དགུ། དམ་ཚིག་རྡོ་རྗེ་
ལྷ་བཅུ་དགུ་བདུད་རྩི་འཁྱིལ་བ། ལྷ་བཅུ་དགུ་མ་རྣམས་ཀྱི་
དབང༌། གསང་འདུས་ཀྱི་སྒྲུབ་དཀྱིལ་སོགས་ཀྱི་ལུང་། །
འཇིགས་བྱེད་སྐྱོ་ལུགས་ལྷ་བཅུ་བདུན་མའི་དབང༌། དཔལ་
དུས་ཀྱི་འཁོར་ལོའི་སྐུ་གསུང་ཐུགས་ཡོངས་སུ་རྫོགས་པའི་
དཀྱིལ་འཁོར་དུ་དབང་ཡོངས་སུ་རྫོགས་པ། གུར་ལས་

གསུངས་པ་རྡོ་རྗེའི་སྒྲོལ་མ་ལྷ་བཅུ་གཅིག་གི་དབང༌། བྱ་རྒྱུད་
དེ་བཞིན་གཤེགས་པའི་རིགས་ཀྱི་གཙོ་བོ་མཉམ་མེད་ཤཱཀྱའི་
རྒྱལ་པོའི་དཀྱིལ་འཁོར་དམ་ཚིག་གསུམ་བཀོད་ཀྱི་དབང༌། ཁ་
གཟའ་ཡུམ་གྱི་དབང་། བཀའ་གདམས་ཐིག་ལེ་བཅུ་དྲུག་གི་
དབང་དང་ཁྲིད་གླེགས་བམ་ཚང་མའི་ལུང་དང་བཅས་པ། །
བློ་སྦྱོང་མཚོན་ཆ་འཁོར་ལོ་དང༌། བློ་སྦྱོང་སེམས་དཔའི་རིམ་
པ་གཉིས། བྱམས་པ་དང་འབྲེལ་བའི་ཆོས་སྡེ་ཉི་ཤུར་གྲགས་
པའི་བྱམས་ཆོས་ལྔ། པྲ་ཀ་ར་ཎ་སྡེ་བརྒྱད། ས་སྡེ་ལ། སྡོམ་
གཉིས་དང་བཅས་པའི་ལུང་། འདུལ་བ་མདོ་རྩ། དེའི་འགྲེལ་
པ་ལོ་ཙཱ་བ་འདི་ཉིད་ཀྱིས་མཛད་པ་སོགས་ཀྱི་སྟེང་ནས་
གསན་སྦྱོང་མཐར་ཕྱིན་པ་མཛད། མཆིམས་ནམ་མཁའ་
གྲགས་ཀྱིས་མཛད་པའི་གནས་བརྟན་བཅུ་དྲུག་གི་ཕྱག་
མཆོད་རྣམས་ལེགས་པར་གསན་ལ། དེའི་ཚེ་ཡང་ལོ་ཆེན་
ཉིད་ཀྱིས་དཔལ་ལྡན་ལེགས་ཚོགས་ཞེས་པའི་རྗེ་འདི་ཉིད་ཀྱི་
རྣམ་ཐར་བསྟོད་པ་ཞིག་ཀྱང་མཛད་དོ། །ཡང་རྗེ་བཙུན་མར་
པ་ལོ་ཙའི་བརྒྱུད་འཛིན་རྣམས་ཀྱི་ནང་ནས་མཆོག་ཏུ་གྱུར་པ་
རྔོག་བདུན་བརྒྱུད་ཀྱི་ཐ་མ་བྱང་ཆུབ་དཔལ་བའི་བཀའ་དྲིན་
ལས་རྔོག་ལུགས་ཀྱི་རིམ་པ་གསན་པ་ལ། ཐོག་མར་དཔལ་ཀྱེ་

རྡོ་རྗེ་ཡབ་བཀའ་དང་ཡུམ་བཀའི་དབང་། གུར་རིགས་
བསྡུས་ཀྱི་དབང་། དཔལ་གདན་བཞི་ཡབ་བཀའ་དང་ཡུམ་
བཀའ་གཉིས་ཀྱི་དབང་། སྒྱུ་མ་ཆེན་མོའི་དབང་། འཇམ་
དཔལ་གསང་ལྡན་གྱི་དབང་སྟེ་རྔོག་ལུགས་ཀྱི་དཀྱིལ་འཁོར་
བདུན་དུ་གྲགས་པ་རྣམས་དང་། དེ་དག་གི་ཡིག་ཆའི་བཤད་
ལུང་ཕལ་ཆེ་བ། གཞན་ཡང་ཚེ་དཔག་མེད་ལྷ་དགུའི་དབང་
ཡང་གསན། བླ་མ་དེ་ཉིད་ཀྱི་གཅུང་རྔོག་སྟོན་བསོད་ནམས་
དོན་གྲུབ་པ་ལས་བཤད་བཀའ་རྣམས་དང༌། ཟབ་ཆོས་
གསན་པའི་རིམ་པ་ལ། བརྟག་གཉིས་ཀྱི་འགྲེལ་པ་ཆོས་རྒྱལ་
བའི་ཟིན་བྲིས་ཆེན་མོའི་སྟེང་ནས་ཐུགས་བཤད་ཚང་བར་
གསན་པས་ཞེ་སྡང་རྡོ་རྗེའི་ས་བཅད་དང༌། ཊཱི་ཀ་རིན་ཆེན་
རྒྱན་འདྲ་ཡང་དེར་ཚང་བར་ཡོད་པས་ཐོབ་པར་བཞེད། རྡོ་
རྗེ་གུར་གྱི་བཤད་པ་ལྷོ་པ་དཀར་སྟོན་ཆོས་ཀྱི་འོད་ཟེར་གྱིས་
བྱས་པའི་ཟིན་བྲིས་ནག་པོ་འགྲོ་ཤེས་ཀྱི་སྟེང་ནས་ཐུགས་
བཤད་ཚང་བར་གསན། གུར་གྱི་སྒྲུབ་ཐབས། གདན་བཞིའི་
དཀྱིལ་ཆོག་ཨཱརྱ་དེ་བས་མཛད་པ། འཆི་བ་བསླུ་བ་ངག་
དབང་གྲགས་པས་མཛད་པ་རྣམས་ཀྱི་ལུང༌། སྒྱུ་མ་ཆེན་མོའི་
རྒྱུད་ཀྱི་བཤད་པ་ཨ་སང་ཀཱིརྟིས་མཛད་པའི་སྟེང་ནས་བཤད་

པ། ཀུཀྐུ་རི་པའི་ཆོས་བདུན་ལས་དྲུག་གཞན་དུ་གསན་ནས། །
འདིར་གཏོར་མའི་ཆོ་གའི་ལུང་། མཚན་བརྗོད་ཀྱི་འགྲེལ་པ་
ཞེ་སྡང་རྡོ་རྗེས་མཛད་པའི་སྟེང་བཤད་པ། སྔགས་དོན་རྣམ་
གཟིགས། སྒྲུབ་ཐབས་གསང་ལྡན་རིམ་གཉིས་ཀྱི་སྦྱིན་སྲེག །
མཚན་བརྗོད་བཀླག་པའི་སྒོམ་ཁོག །སཱ་ཙའི་ཡིག་ཆུང་། དགེ་
བསྙེན་མ་སྙན་གྲགས་དགེ་མ་དང་། དགེ་བསྙེན་མ་གྲགས་
སྦྱིན་མ་དང་།སློབ་དཔོན་མྱ་ངན་མེད་པའི་དཔལ་གསུམ་
གྱིས་མཛད་པའི་སྒྲུབ་ཐབས་དང་བཅས་པ་རྣམས་ཀྱི་ལུང་།
གསང་ལྡན་གྱི་ཁྲི་ཀ་ཞེ་སྡང་རྡོ་རྗེས་མཛད་པ་དང༌། སམྦྷ་
ཊའི་འགྲེལ་པ་ཨ་སདཱིརྟིས་མཛད་པ་གཉིས་ཀྱི་ལུང་བཤད་
རྔོག་ལུགས་ཀྱི་ནཱ་རོ་ཆོས་དྲུག་གི་ཁྲིད་ཆ་ལག་དང་བཅས་པ། །
སྒྱུ་མ་ཆེན་མོའི་དབྱིབས་རྣལ་འབྱོར་གསུམ་གྱི་ཁྲིད། མི་ཏྲི་
པའི་ལམ་དགུ་ཕྲུགས་ཀྱི་གདམས་ངག །དཔལ་དུད་སོལ་ལྷ་
མོའི་རྗེས་གནང་། དེའི་ཡིག་ཆའི་ལུང་། འབར་ར་ཆོས་དྲུག་
ཏུ་གྲགས་པའི་ཉམས་ཁྲིད་ཀྱང་གསན། འཇམ་དཔལ་ནག་
པོའི་མན་ངག །ནག་པོ་ཆེན་པོ་ཞལ་བཞི་པ་བྱུང་ཞལ་ཅན་གྱི་
སྒྲུབ་སྐོར་དང་རྗེས་གནང་གི་ཡིག་ཆ། སྤྲོ་ལུང་པའི་ཚེ་ཆོག་གི་
ལུང་། སུམ་པ་ལོ་ཙཱ་བའི་བློ་སྦྱོང་རྣམས་ལེགས་པར་གསན་ནོ། །

ཡང་གསང་ཕུ་ནེའུ་ཐོག་གི་གདན་ས་པ་སར་གནས་ཀྱི་སེམས་
དཔའ་ཆེན་པོ་གླིང་སྨད་ཆོས་ཀྱི་རྗེ་ཤེས་རབ་དཔལ་ལྡན་པ་
ལས། ཕྱི་ནང་གི་ཆོས་ཚུལ་གསན་པ་ལ། རྡོ་རྗེ་གསུམ་གྱི་
བསྙེན་སྒྲུབ་ལམ་ཆ་ལག་དང་བཅས་པ་ཡོངས་སུ་རྫོགས་པར་
གསན་པའི་རིམ་པ་ནི། གྲུབ་ཐོབ་ཨུ་རྒྱན་པ་ལས་བརྒྱུད་པའི་
ལམ་སྨིན་གྲོལ་གཉིས་ལས། དང་པོ་དུས་ཀྱི་འཁོར་ལོའི་
དབང་ཡོངས་སུ་རྫོགས་པ། དེའི་གྲོལ་ལམ་ཁྲིད་དུ་ལེགས་
པར་གསན། དེ་དག་གི་ཡིག་ཆའི་རིམ་པ་ལ། གྲུབ་ཆེན་ཨུ་
རྒྱན་པའི་རྣམ་ཐར་རིན་ཆེན་ཕྲེང་བ། བསྙེན་སྒྲུབ་རྩ་བ་རྡོ་
རྗེའི་ཚིག་རྐང་སོགས་ཆོས་ཚན་བརྒྱ་དང་བཅུ་གཅིག་རྣམས་
ཀྱི་བཀའ་ལུང་ཡོངས་སུ་རྫོགས་པ། འཇམ་ནག་གི་རྗེས་
གནང་། ཀ་མ་ལ་ཤཱི་ལའི་སྒོམ་རིམ་ཐོག་མཐའ་བར་གསུམ། །
ཤེར་ཕྱིན་གྱི་ཁྲིད་ཕྲན། བཅུད་འབུམ་གྱི་ཡིག་ཆའི་རིམ་པ། g
ཅོང་ཞིའི་བཅུད་ལེན་སོགས་དཔེ་ཚན་བཅོ་ལྔའི་ལུང་། ཡང་
དམ་ཆོས་རྫོགས་པ་ཆེན་པོའི་སྐོར་ལ། ཐོག་མར་སྒྲ་ཐལ་
འགྱུར་གྱི་རྒྱུད་སོགས་རྒྱུད་བཅུ་བདུན་གྱི་ལུང་། དེ་རྣམས་ཀྱི་
སྙིང་པོ་མན་ངག་ལ་སྙིང་ཏིག་གཉིས་ལས། དང་པོ་བི་མ་ལ་
སྙིང་ཏིག་སྐོར་ལ་སྨིན་བྱེད་ལ་ཡང་སྤྲོས་བཅས་སྤྲོས་མེད།

ཤིན་ཏུ་སྤྲོས་མེད། རབ་ཏུ་སྤྲོས་མེད་ཀྱི་དབང་བཞི་སོ་སོར་
གསན། གྲོལ་བྱེད་ལམ་གྱི་རིམ་པ་ཉམས་ཁྲིད་དུ་མཛད་ནས།།
དེ་དག་གི་ཡིག་ཆའི་རིམ་པ་ནི། མཁའ་འགྲོ་ཡེ་ཤེས་མཚོ་རྒྱལ་
གྱི་དཀར་ཆག་ལྟར་བཏགས་གྲོལ་རྒྱུད་ཀྱི་མ་བུ་སོགས་ཆོས་
ཚན་བདུན་ཅུ་རྩ་གཅིག་གི་བཀའ་ལུང་། ཡང་ཕྱི་སྡེ་སྣོད་ཀྱི་ས
སྐོར་དབུ་ཚད་ལ་སོགས་པ་ལ་ཐོས་བསམ་མཐར་ཕྱིན་པ་
གནང་ངོ༌། །གཞན་ཡང་གཞུང་ལུགས་རབ་འབྱམས་ཀྱི་མངའ་
བདག་ཆེན་པོ་ཀུན་མཁྱེན་རྫོང་དཀར་བ་སངས་རྒྱས་འཕེལ་
ལས། བཀའ་ཆེན་བཞིས་གཙོས་པའི་སྡེ་སྣོད་ཀྱི་གསུང་རབ་
མཐའ་དག་ལ་གསན་སྦྱོང་དཔྱིས་ཕྱིན་པ་དང༌། མཁས་པ་
བསྟན་གསལ་བ་དང༌། ཆོས་རྗེ་དགེ་རྒྱལ་བ་གཉིས་ལ་ཡང་
གྲོགས་དན་གྱི་ཚུལ་དུ། ཐ་སྙད་རྣམས་ལ་ཐེ་ཚོམ་གཅོད་པར་
མཛད་པས་གཙུག་ལག་མཐའ་དག་ལ་ཐུགས་ཀྱི་ངེས་གསང་
རྙེད་དེ་ཕྱིར་རྒོལ་རྣམས་ལ་མི་འཇིགས་པའི་སྤོབས་པ་ཐོབ་པ་
ཡིན་ནོ། །རྒྱལ་བ་དཀོན་མཆོག་ཡན་ལག་གི་སྤྲུལ་པ་ཞྭ་དམར་
བ་ཆོས་ཀྱི་གྲགས་པ་ཡེ་ཤེས་དཔལ་བཟང་པོ་ལ། རྡོ་རྗེ་རྣལ་
འབྱོར་མ་ལྷན་ཅིག་སྐྱེས་མ་ལྷ་ལྔའི་དབང་། མགོན་པོ་བེར་
ནག་ཅན་གྱི་རྗེས་གནང༌། ཙ་རིའི་ཞིང་སྐྱོང་སེང་གེའི་གདོང་

པ་ཅན་གྱི་རྗེས་གནང་རྣམས་སོ། །ངེས་པར་གྲུབ་པའི་དབང་
ཕྱུག་ཆེན་པོ་རས་ཆེན་དཔལ་འབྱོར་བཟང་པོའི་དྲུང་དུ། བྷ་
ཤངས་པའི་ཟབ་ཆོས་རྣམས་ཆ་ལག་དང་བཅས་པ་ལ། དང་
པོ་ནི་གུ་ཆོས་དྲུག་ལ་ཡང་། ཐོག་མར་སྨིན་བྱེད་དབང་ལ་
ཁོག་འབུབས་ཀྱི་བཀའ་གཉིས་དང༌། གཞུང་ཤིང་གི་བཀའ་
བདུན་ལས། དང་པོ་ལ་རྒྱུད་སྡེ་ལྔའི་དབང་དང་། བདེ་མཆོག་
གི་དབང་བཞི་ལུས་ལ་བསྐུར་བ་གཉིས་ཀྱི་དབང་བཞི་རྫོགས་
པ། གཞུང་ཤིང་གི་བཀའ་བདུན་ལ། སྤྱིའི་བཀའ་སྒྱུ་ལུས་ཀྱི་
དབང་མོ་ཆེ་དང་། སྒོས་ཀྱི་བཀའ་ཐབས་ལམ། སྒྱུ་ལུས། རྨི་
ལམ། འོད་གསལ། འཕོ་བ། བར་དོ་རྣམས་ཀྱི་བཀའ་སོ་སོར་
གསན་ཞིང་། སོ་སོའི་གྲོལ་ལམ་རྣམས་ཉམས་མྱོང་ཐུགས་
རྒྱུད་ལ་སྐྱེས་སྐྱེས་སུ་ཉམས་ཁྲིད་དུ་གསན་ནས། དེ་དག་གི་
ཡིག་ཆའི་རིམ་པ་ལ། ནི་གུ་མའི་རྣམ་ཐར་མགོ་ན་ཡོད་པའི་
བརྒྱུད་པ་རིན་ཆེན་སྣ་བདུན་སོགས་ཆོས་ཚན་བརྒྱ་དང་ཉི་ཤུ་
རྩ་དགུ་རྣམས་ལེགས་པར་གསན་ནོ། །དེ་དག་ནི་བསྟེན་ཡུན་
རིང་ཞིང་མཁས་པར་སྦྱངས་པས་བཀའ་དྲིན་ཆེ་བ་རྣམས་
ཡིན་ཞིང་། དབང་རྗེས་གནང༌། ལུང་མན་ངག་ཙམ་གསན་
པ་ནི། སྙེ་ཐང་ཆོས་རྗེ་བློ་གྲོས་བརྟན་པ་བཞི་པ། ཨར་དགེ་

མཁན་ཆེན་སྒྲིབ་པ་ནག་པོ། སྙེ་མདོ་བ་ཆོས་རྗེ་ཤཱཀྱི་དཔལ་བ་
རྣམས་སོ། །གཞན་ཡང་བཀའ་ལུང་རྣམ་དག་ཏུ་འདུག་ན།།
རང་ཉིད་མཁས་པ་དང་ཆེ་བའི་ང་རྒྱལ་མི་མཛད་པར། གང་
ཟག་ལ་མི་རྟོན་ཆོས་ལ་རྟོན་པའི་རྣམ་ཐར་ཕྱག་བཞེས་སུ་
བཏབ་སྟེ། སྐྱེ་བོ་ཐ་མལ་བའི་ཚུལ་ལ་ཡང་གུས་པ་དང་བཅས་
ཏེ་གསན་ནོ། །དེ་ལྟར་གོང་དུ་སྨོས་པའི་བཀའ་དྲིན་མཉམ་
མེད་བྲག་ཐོག་ཆོས་རྗེ་ནས་སྙེ་མདོ་བ་སྔགས་འཆང་ཤཱཀྱ་
དཔལ་བའི་བར་གྱི་སྐྱེས་ཆེན་དམ་པ། མཁྱེན་བརྩེ་ནུས་མཐུ་
འཕྲིན་ལས་ལ་སོགས་པ་བསྔགས་པར་འོས་པའི་ཡོན་ཏན་གྱི་
ཕུང་པོ་བསམ་གྱིས་མི་ཁྱབ་ཅིང་གཞལ་དུ་མེད་པ་ཉི་ཤུ་རྩ་
བཞི་པོ་དེ་རྣམས། དད་པ་དང་འདོད་པ་དང་ཡིད་ཆེས་པ་ལ་
སོགས་པའི་ཐུགས་ཀྱི་དད་པས་ཡོངས་སུ་འཛིན་པ་དང་བླ་
མར་བཀུར་ཞིང་བསྟེན་ལ་བདག་གིར་མཛད་དེ། ས་གཞི་
དང་འབྲུ་དང་བཞོན་པ་དང་། གོས་དང་། རིན་པོ་ཆེ་ལ་
སོགས་པའི་རྙེད་པས། ཕྱག་དང༌། ལྡང་བ་དང༌། སྟན་སྟོབ་པ་
དང༌། བརྗེད་པ་དང་། བསྙུན་མེད་པ་ལ་སོགས་པའི་བཀུར་
བསྟི། ཁྲུས་དང་སྐུ་མཉེ་དང་དྲིལ་ཕྱིས་དང༌། སྤོས་བདུག་པ་
དང༌། བསྙུན་གྱི་གསོས་སྨན་ལ་སོགས་པའི་རིམ་གྲོ་སྟེ།

མདོར་ན་མཉེས་པ་གསུམ་གྱི་མཆོད་པའི་སྤྲིན་རབ་འབྱམས་
སྤྲོ་བས་སྐུ་གསུང་ཐུགས་ཀྱི་དཀྱིལ་འཁོར་མཆོག་ཏུ་མཉེས་
པར་མཛད་ནས། སྔགས་དང་ཕ་རོལ་ཏུ་ཕྱིན་པས་བསྡུས་
པའི་བདེ་བར་གཤེགས་པའི་གསུང་རབ་བཀའ་དྲི་མ་མེད་པ་
གངས་རིའི་ཁྲོད་དུ་འགྱུར་རོ་འཚལ་དང༌། དེ་དག་གི་
དགོངས་པ་འགྲེལ་བའི་བསྟན་བཅོས་རྒྱ་བོད་ཀྱི་ཤིང་རྟ་ཆེན་
པོ་རྣམས་ཀྱིས་མཛད་པ་གྲངས་མེད་པ་དང་དེ་དག་ལ་བརྟེན་
པའི་དབང་བསྐུར་བ་དང་རྗེས་སུ་གནང་བ་དང༌། ལུང་ནོད་
པ་དང་ཚིག་གི་དོན་རྒྱ་ཆེར་བཤད་པ། གདམས་པ་དང༌། །
རྗེས་སུ་བསྟན་པ་དང་མན་ངག་གི་གནད་གསང་ལ་ཉམས་
ཁྲིད་དུ་མཛད་པ་སོགས། མཐའ་ཡས་པ་མཐའ་ཡས་པའི་
ཆོས་ཀྱི་འཁོར་ལོ་ཟབ་ཅིང་རྒྱ་ཆེ་བའི་རིས་སུ་མ་ཆད་པ་
ལེགས་པར་གསན་ཞིང་། སྐྱེ་བས་ཐོབ་པའི་མཁྱེན་རབ་
ཡངས་པ་དང་ཟབ་དང་རྣོ་བ་ལ་སྦྱོར་བ་ལས་བྱུང་བའི་
བརྩོན་འགྲུས་དྲག་པ་དང༌། རྒྱུན་ཆགས་པ་དང་ཕྱིར་མི་ལྡོག་
པས་བརྒྱན་ཏེ། ཐོས་པ་དང་བསམ་པ་དང་སྒོམ་པའི་འཁོར་
ལོས་ཉིན་མཚན་གྱི་དུས་འདའ་བར་མཛད་པས། རྒྱུད་སྡེ་
བཞི་དང་སྡེ་སྣོད་གསུམ་གྱིས་བསྡུས་པའི་ལུང་རིག་པ་དང་

མན་ངག་ལ་སོགས་པ། རྒྱལ་བ་བུ་རམ་ཤིང་པའི་རིང་ལུགས་
མཐའ་དག་གི་དྲང་བ་དང་ངེས་པའི་དོན་གྱི་དགོངས་པ་དང་
གསང་བ་རྟོགས་པར་དཀའ་བའི་གནད་མ་ལུས་ཤིང་ལུས་པ་
མེད་པར་མཁས་ཤིང་འདྲིས་ལ་རང་དབང་དུ་གྱུར་ཅིང༌། །
བཟོ་དང་གསོ་བ་དང་སྒྲ་དང་ཚད་མ་དང་སྙན་དངགས་དང་
སྡེབ་སྦྱོར་དང་མངོན་བརྗོད་དང་སྐར་རྩིས་ལ་སོགས་པ་ཤེས་
བྱ་རིག་པའི་གནས་རབ་འབྱམས་ལ་མཁྱེན་རབ་ཀྱི་སྣང་བ་
ཕྱོགས་མེད་དུ་རྒྱས་ཏེ། དྲི་མ་མེད་པའི་གསུང་རབ་འཆད་པ་
དང་། རང་གཞན་གྱི་གྲུབ་པའི་མཐའ་རྩོད་པ་དང་། དགོངས་
འགྲེལ་གྱི་བསྟན་བཅོས་རྩོམ་པ་སོགས་ལ་སའི་སྟེང་ན་འགྲན་
པའི་ཟླ་ཐམས་ཅད་དང་བྲལ་བ་ལས། ཛམྦུའི་གླིང་གི་ཆེ་བ་
དང་གཏན་པ་དང་། བཙུན་པ་དང་མཁས་པ་དང་བཟང་
བའི་སྐྱེ་དགུ་ཐམས་ཅད་ཀྱི་གཙུག་གི་རྒྱན་དང་ཅོད་པན་དང་
ནོར་བུར་གྱུར་ཅིང༌། རྩོད་པའི་དུས་འདིར་མི་མཇེད་ཞིང་གི་
སྟོན་པ་མཉམ་མེད་ཤཱཀྱ་སེང་གེའི་རྒྱུ་དང་འབྲས་བུའི་བསྟན་
པ་ལུས་ཡོངས་སུ་རྫོགས་པའི་མངའ་བདག་ཆེན་པོར། ལྷ་
དང་བཅས་པའི་འཇིག་རྟེན་ཐམས་ཅད་ཀྱི་མངའ་གསོལ་ཏེ་
ཁམས་གསུམ་ཆོས་ཀྱི་འཁོར་ལོས་སྒྱུར་བའི་རྒྱལ་པོ་ཆེན་པོར་

གྱུར་པ་ཡིན་ནོ། །འདིར་སྨྲས་པ། མདོ་རྒྱུད་དམ་ཆོས་མ་ལུས་
ཁྱོད་ཀྱིས་གསན་ཞིང་མཁྱེན་ཏེ་བདག་གིར་མཛད་པས་སྐྱེ་
དགུའི་སྙིང་ལས་ཆུང་ངུར་ཁྱོད་ཉིད་གཅིག་པུས་བསྟན་པ་
འཛིན་དང་འགྲོ་དོན་སྤེལ་བའི་རེ་བས་འཚོ། །རྒྱ་ཆེན་གསུང་
རབ་ཆུ་ཀླུང་འབུམ་རྒྱས་ཁྱོད་བློའི་རྒྱ་མཚོ་གང་མ་ནུས་ཕྱིར་
ད་དུང་ལེགས་གསུངས་ཆོས་ཆར་འབེབས་ཞེས་རྒྱལ་བ་
རྣམས་ནི་དག་པའི་ཞིང་ན་རྒྱུན་མི་འཆད་པའི་ཆོས་འཁོར་
བསྐོར། །ཐུབ་པའི་བསྟན་པ་ཡོངས་སུ་རྫོགས་པར་ཁྱོད་ཀྱི་
འཛིན་ན་བདག་ཅག་རྣམས་ཀྱི་ངེས་པར་ཅི་ཞེས་ཆོས་ཀྱི་སྤྱན་
ལྡན་སྐྱེས་ཆེན་རྣམས་ནི་ཞི་བའི་དབྱིངས་སུ་སྙོམས་པར་
ཞུགས་ཏེ་འདའ་ཚུལ་བསྟན། །ཤཱཀྱ་སེང་གེའི་དམ་པའི་ཆོས་
ཚུལ་སྙིགས་མའི་མཐའ་འདིར་ཁྱོད་ཀྱིས་བསྟན་པའི་སྒྲོན་མེ་
སྤར་བས་རྒྱལ་ཚབ་བྱམས་མགོན་ད་ཀོ་ཞིང་འདིར་བྱོན་པར་
ངེས་སྙམ་ལྷ་རྣམས་དགའ་བའི་ཅ་ཅོ་འབྱིན། །མདོ་རྒྱུད་
གསུང་རབ་ལྷ་ཡི་གངྒཱ་ཡང༌། །བློ་གྲོས་མགུལ་པར་དོག་པ་
མེད་འཛིན་པའི། །རྒྱ་བོད་མཁས་པའི་གཞུང་ལུགས་ཆུ་བོ་
རྣམས། །བློ་ཆེན་དྲང་སྲོང་ཁྱོད་ལ་ཆུ་ཐིགས་མཚུངས། །སྒྲིབ་
གཉིས་རྡུལ་གྱིས་ཞར་ཡང་མ་རྟོགས་པའི། །ཁྱོད་ཐུགས་དང་

བའི་མེ་ལོང་གཅིག་ཁོ་ན། །ཕྱར་བའི་མོད་ལ་དྲང་ངེས་ཆོས་
ཕུང་ཀུན། །རང་རང་ངང་ཚུལ་སྟོན་ལ་རིངས་པ་སྙམ། །
མཁྱེན་པའི་ཡེ་ཤེས་སྐད་ཅིག་གཅིག་གིས་ཀྱང་། །ཤེས་བྱའི་
དཀྱིལ་འཁོར་མ་ལུས་མངོན་སུམ་གཟིགས། །འཇིག་རྟེན་
གསུམ་ན་འགྲན་གྱི་ཟླ་མེད་པས། །ཐམས་ཅད་མཁྱེན་ཞེས་
བརྗོད་པ་དོན་དང་ལྡན། །ཁྱོད་ཐུགས་རྒྱལ་བའི་རིང་ལུགས་
མ་ལུས་པ། །ཀུན་ཏུ་འཛིན་ལ་དོག་མེད་མཁའ་འདྲ་བ། །དེ་
ཉིད་མཐོང་ཚེ་མང་ཐོས་གཞན་དག་གི། །བློ་གྲོས་ཁབ་ཀྱི་མིག་
ལ་འགྲན་པར་ཟད། །འདི་ན་ཕལ་ཆེར་ཐ་སྙད་ཚིག་ཙམ་ལ། །
མཁས་ཀྱི་གསུང་རབ་ཟབ་མོའི་དོན་ལ་མིན། །ཁྱོད་ནི་ཆོས་
ཀུན་དྲང་ངེས་རྟོགས་དཀའི་དོན། །རྒྱལ་བའི་དགོངས་པ་ཇི་
བཞིན་མངོན་སུམ་གཟིགས། །མང་དུ་གསན་པའི་མཁྱེན་རབ་
རྒྱ་མཚོ་གྱེན་དུ་འཕྱུར་ཚེ་ཆུ་གཏེར་རྣམ་བཞི་ཀུན་ནས་སྐྱེངས་
པས་ས་འོག་ཞུགས་ཤིང་རྟ་གདོང་འཁོར་མོའི་ཆོ་ངེ་སྒྲོག།
བརྩེ་ཆེན་ཐུགས་རྗེའི་ཉི་མ་སྟོང་ཕྲག་ཅིག་ཅར་ཤར་བས་རྟ་
ལྗང་ཅན་དེ་ཕྱོགས་ཀྱི་འཁོར་ལོ་འཇལ་བའི་ཟོལ་གྱིས་གླིང་
བཞིའི་ཕ་མཐར་ཡང་ཡང་འགྲོས། །རྒྱ་ཆེན་ཕྲིན་ལས་རྒྱུན་མི་
འཆད་འདིས་གོ་སྐབས་ཡངས་པའི་སྙེམས་པ་ཕྲོགས་པས་

མཁའ་འདི་ཟླ་མཛེས་མེ་ལོང་གཟུང་ནས་སྔོ་བསངས་དགའ་
མའི་ཚུལ་གྱིས་རོལ། །བསམ་ཡས་ཡོན་ཏན་བྱེ་བའི་གཏེར་
མཛོད་བཤད་སྒྲུབ་ཤིང་རྟ་ཆེན་པོའི་སྲོལ་འབྱེད་ཐུབ་བསྟན་
ཡོངས་རྫོགས་མངའ་བདག་འདི་ནི་ཁམས་གསུམ་ཆོས་ཀྱི་
རྒྱལ་པོ་ཡིན། །ཞེས་བྱའོ། །དཔལ་ལྡན་བླ་མ་དམ་པའི་རྣམ་
པར་ཐར་པ་ངོ་མཚར་རིན་པོ་ཆེའི་གཏེར་མཛོད་ལས་ཡོངས་
འཛིན་དམ་པ་བསྟེན་ཞིང་གསུང་རབ་ཀུན་གྱི་བདག་པོར་
གྱུར་པའི་སྐབས་ཏེ་བདུན་པའོ།། །། །
བརྒྱད་པ་ལམ་ཐུན་མོང་བ་དང་ཐུན་མོང་མ་ཡིན་པ་
ཐུགས་ཉམས་སུ་བཞེས་ཚུལ་ནི། ཀུན་རྟོག་རྣམ་སྤངས་ཏིང་
འཛིན་ཟློས་གར་གྱིས། །དགའ་བཞིའི་རྩེར་སོན་རྣལ་གྲོལ་ཡེ་
ཤེས་མཛོད། །རྒྱལ་ཀུན་བསྐྱེད་པའི་ཡབ་གཅིག་རྡོ་རྗེ་འཛིན། །
དཔལ་ལྡན་སྐལ་བཟང་སྐྱེ་དགུའི་མགོན་པོ་རྒྱལ། །སྲིད་ཞི་
མཉམ་པར་མཛད་ཀྱང་གཞན་སྣང་རྗེས་སུ་གཟུང་བའི་ཕྱིར། །
ཐུན་མོང་བ་དང་ཐུན་མོང་མ་ཡིན་ལམ་གྱི་བགྲོད་ཚུལ་ལ། །
ཇི་ལྟ་ཇི་བཞིན་ཐུགས་ཉམས་བསྟར་ཏེ་ངེས་པའི་གསང་རྙེད་
པ། །ཚུལ་བཞིན་མཛད་འདི་དམ་པ་རྣམས་ཀྱི་རྣམ་ཐར་ངེས་
པའོ། །དེ་ཡང་བདག་ཅག་གི་བླ་མ་རྣལ་འབྱོར་གྱི་དབང་ཕྱུག་

ཆེན་པོ་དེ། ཐམས་ཅད་མཁྱེན་པའི་གོ་འཕང་མངོན་དུ་
མཛད་བཞིན་དུ་ཡང་གདུལ་བྱ་རྣམས། ཚུལ་གནས་ཐོས་དང་
བསམ་ལྡན་པས། །སྒོམ་པ་ལ་ནི་རབ་ཏུ་སྦྱོར། །ཞེས་གསུངས་
པ་ལྟར། དང་པོ་གཞི་ཚུལ་ཁྲིམས་རྣམ་པར་དག་པ་ལ་གནས།
བར་དུ་རིག་པའི་གནས་ལྔ་སོགས། ཤེས་བྱ་ཤེས་བྱེད་མཐའ་
ཡས་ལ་ཐོས་བསམ་གྱིས་སྒྲོ་འདོགས་བཅད། ཐ་མར་ཏིང་ངེ་
འཛིན་དང་ཤེས་རབ་ཀྱི་བསླབ་པའི་སྒོ་ནས་ཐོས་པའི་དོན་
སྒྲུབ་པ་སྙིང་པོར་བྱེད་པར་ལྷུར་ལེན་དགོས་པར་ཤེས་པའི་
ཆེད་དུ། མགོན་པོ་འདིས་ཀྱང་དང་པོ་གཉིས་མཛད་ཚུལ་
གོང་དུ་བཤད་ཟིན། ཐ་མ་སྒྲུབ་པ་སྙིང་པོར་མཛད་པའི་ཚུལ་
ནི། ལམ་ཐུན་མོང་བ་ཕ་རོལ་ཏུ་ཕྱིན་པ་དང་སྒོ་བསྟུན་ནས་
བསམ་པ་ཐེག་ཆེན་སེམས་བསྐྱེད། སྤྱོད་པ་ཕར་ཕྱིན་དྲུག་ལྡན།
ལྟ་བ་སྟོང་ཉིད་རྟོགས་པའི་ཤེས་རབ་ཟུང་འབྲེལ་དུ་ཐུགས་
ཉམས་བཞེས། ལམ་ཐུན་མོང་མ་ཡིན་པ་རྒྱུད་སྡེ་རྒྱ་མཚོའི་
ངེས་གསང་སྨིན་བྱེད་ཀྱི་དབང་ལས། དགའ་བཞིའི་ཆུ་བོས་
འཁོར་ལོ་དྲུག་གིས་བསྡུས་པའི་སྐུའི་གནས་སོ་སོར་ཡོངས་སུ་
གང་སྟེ། སྣང་གྲགས་ཀྱི་ཆོས་ཐམས་ཅད་དག་པ་རབ་
འབྱམས་གྱི་ངང་དུ་ཤར་བའི་རིམ་པ་དང་པོ་དང༌། ཡུལ་དང་

ཡུལ་ཅན་གཉིས་སུ་མེད་པར་ཟག་མེད་བདེ་བའི་ཡེ་ཤེས་
གཅིག་གི་ངང་དུ་ཟུང་འཇུག་རྣམ་པ་བཞིའི་སྒོ་ནས། རྟེན་
དཀྱིལ་འཁོར་བཞི་ལས་སྐུ་བཞིའི་འབྲས་བུ་མངོན་དུ་འགྱུར་
བའི་ཚུལ་རིམ་པ་གཉིས་པ་སོགས་རྣལ་འབྱོར་བཅུའི་རིམ་པ་
ལས་མི་གཡོ་བས། ཇི་ལྟ་ཇི་སྙེད་ཀྱི་ཆོས་ཐམས་ཅད་ཐུགས་
དམ་གྱི་ཀློང་དུ་གྱུར་ནས་ཆོས་མིན་གྱི་སྐབས་མི་སྲིད་པའི་
ཏིང་ངེ་འཛིན་དང་། ཤེས་རབ་ཀྱི་བསླབ་པ་ལ་ནན་ཏན་སྙིང་
པོར་མཛད་པས། གཞི་གཉུག་མ་རང་བཞིན་ལྷན་སྐྱེས། དེ་
ཉིད་ལམ་བསྐྱེད་རྫོགས་ཀྱི་ཞུ་བདེ་ལྷན་སྐྱེས། འབྲས་བུ་རང་
རིག་པའི་ཟག་མེད་བདེ་ཆེན་གྱི་ཡེ་ཤེས་ཕྱག་རྒྱ་ཆེན་པོ་
མཆོག་གི་གོ་འཕང་མངོན་དུ་མཛད་པའོ། །སྨྲས་པ། རང་
བཞིན་སྤྲོས་བྲལ་འཕེལ་འགྲིབ་དང་བྲལ་ཡང་། །གཞན་སྣང་
སྒྱུ་འཕྲུལ་ཆ་ཤས་རིམ་པ་བཞིན། །ཡོངས་རྫོགས་ཕན་བདེའི་
བསིལ་ཟེར་འཕྲོ་བ་ཅན། །འགྲོ་མང་རྒྱུ་སྐར་དབུས་ན་རྣམ་
པར་མཛེས། །བསླབ་པ་གསུམ་དང་རིམ་གཉིས་རྣལ་འབྱོར་ལ།།
ཉིན་མཚན་གཡེལ་བ་མེད་པར་བརྩོན་པའི་མཐུས། །སྤངས་
རྟོགས་ཡེ་ཤེས་ཕུན་ཚོགས་ཡོན་ཏན་ནི། །ཟླ་ཤར་བདུད་རྩིའི་
ཆུ་གཏེར་བཞིན་དུ་འཕེལ། །ལུང་རིག་ཐོས་བསམ་འཁོར་ལོས་

སྒྲོ་འདོགས་བཅད། །རྣམ་དག་སྡོམ་པ་གསུམ་གྱིས་ཐུགས་རྒྱུད་
བཏུལ། །མཁྱེན་བརྩེ་ནུས་མཐུས་བསྟན་པའི་རྒྱལ་མཚན་
བཟུང་། །མཁས་དང་གྲུབ་པའི་གཙུག་རྒྱན་གཅིག་པུར་གྱུར། །
དཔལ་ལྡན་བླ་མ་དམ་པའི་རྣམ་པར་ཐར་པ་ངོ་མཚར་རིན་
པོ་ཆེའི་གཏེར་མཛོད་ལས་ཐུན་མོང་དང་མཐུན་མོང་མ་ཡིན་
པའི་ལམ་ཉམས་སུ་བཞེས་པའི་སྐབས་ཏེ་བརྒྱད་པའོ།། །།
དགུ་པ་མཆོག་དང་ཐུན་མོང་གི་དངོས་གྲུབ་བརྙེས་པའི་
ཚུལ་ནི། ཀུན་ནས་རབ་ཏུ་དགའ་སོགས་ས་དང་ལམ། །རྣམ་
དག་རིམ་གཉིས་རྣལ་འབྱོར་གྱིས་བགྲོད་ནས། །རྒྱལ་མཆོག་རྡོ་
རྗེ་སེམས་དཔའི་གོ་འཕང་བརྙེས། །དཔལ་གྱི་འབྱུང་གནས་
འདྲེན་མཆོག་བཟང་པོ་རྒྱལ། །ཆོས་ཉིད་ངོ་བོར་དབྱེ་བ་མེད་
ཀྱང་རྒྱ་མཚོ་ཆེ་ལས་རྦ་རླབས་བཞིན། །རྣམ་དག་ངོ་མཚར་
བགྲང་ལས་འདས་མོད་མཐའ་དག་བརྗོད་པར་སུ་ཡིས་སྤོབས།།
ཚུར་མཐོང་བུས་པ་བདག་ཅག་རྣམས་ཀྱི་སྣང་ངོར་ཤར་བ་
འདི་ཙམ་ཞིག །སླད་ནས་སྐལ་ཅན་དད་པ་འཕེལ་ཏེ་ལམ་ལ་
འབད་པའི་དོན་དུའོ། །དེ་ཡང་བདག་ཅག་གི་བླ་མ་མཐུ་
སྟོབས་ཀྱི་དབང་ཕྱུག་དེ་ཉིད་སྔོན་ཆོས་ཀྱི་བདུད་རྩིས་མཆོག་
བརྙེས་ཀྱང་། སླད་ནས་ཞིང་འདིར་གདུལ་བྱ་རྣམས་ལམ་ལ་

འབད་པའི་གནས་སྐབས་དང་། མཐར་ཐུག་གི་འབྲས་བུ་ལ་
སྤྲོ་བ་སྐྱེས་ནས། དད་པ་དང་། འདུན་པ་དང་། བརྟུལ་ཕོད་པ་
དང་། བརྩོན་འགྲུས་ཀྱི་འཇུག་པ་མི་ལྷོད་པར་བྱ་བའི་དོན་དུ།
དངོས་གྲུབ་བརྙེས་པའི་རྟགས་དང་མཚན་མ་བྱུང་བའི་ཚུལ་
བསྟན་པ་ནི། སྐུ་ན་ཕྲ་མོའི་དུས་མེས་པོ་ཡིན་ཟེར་བའི་མི་
ནག་པོ་སྨ་ར་དང་ཐོར་ཅོག་དཀར་པོ་ཡོད་པའི་རྐང་དུང་
བཟུང་བ་ཞིག་གིས་གཏོར་ཟན་སྐམ་པོ་སྟེར་ཞིང་ཁྱོད་ཀྱི་
གྲོགས་ངས་བྱེད་པ་ཡིན་ཟེར་བ་སྐབས་སུ་བྱུང་གསུངས་བས། །
དེ་དུས་ནས་གཉན་མགོན་ཞལ་བཞི་པས་རྗེས་སུ་གཟུང་བར་
གྲགས་སོ། །ཡང་རྗེ་བྱམས་པ་གླིང་པའི་དྲུང་དུ་ཕྱག་རྡོར་ཨུ་
ཙརྱའི་རྗེས་གནང་ཞུས་ཤིང་སྒྲུབ་ཐབས་ཀྱི་ཐུགས་རྩོམ་ཡང་
ཞུས་ནས། སྐུ་ཕྲ་མོ་ཡིན་ཀྱང་ཐུགས་བརླུང་བ་དང་ཐུགས་
དམ་བསྙེན་སྒྲུབ་ལ་བརྩོན་པར་མཛད་པ་དང༌། བསྟན་པ་
རིན་པོ་ཆེའི་སྒོར་འཇུག་པ་ལ་ཐུགས་ཤིན་ཏུ་བརྣགས་པར་
བྱུང་དུས། མནལ་ལམ་དུ་ཐམས་ཅད་མཁྱེན་པ་བྱམས་པ་
གླིང་པ་བྱོན་ཏེ་ལོགས་ཤིག་ལ་ཕྱག་རྡོར་གྱི་སྐུ་ཞིག་འདུག་པ་
བསྟན་ནས། འདིའི་སྐུའི་ཐད་སོར་བསྐྱེད་བསྲིངས་པ་ན་བུ་
ཁྱོད་ཀྱི་འདོད་པ་འགྲུབ་བོ་གསུང་བའི་ལུང་བསྟན་གསལ་

པོར་བྱུང་བ་དང་། ཕྱིས་གོང་དཀར་དུ་ཕེབས་དུས་གཟིམས་
ཆུང་བར་ཞེས་པ་ན་ལོགས་བྲིས་ལ་ཕྱག་རྡོར་གྱི་སྐུ་བྱིན་
རླབས་ཅན་ཞིག་བཞུགས་པ་ལ་གུས་པ་དྲག་ཏུ་མཛད་ཅིང༌། །
སྔར་གྱི་མནལ་ལམ་དྲན་ཏེ། ཕལ་ཆེར་སྐུ་འདིའི་ཞབས་ཀྱི་
ཐད་སོར་ཡན་ལག་དང་པོས་རེག་པ་ན་བསྟན་པའི་སྒོར་
ཞུགས་ཆོག་པར་ངེས་སྙམ་དུ་སྐུ་བསྐྱེད་ལ་ཐུགས་འདུན་དྲག་
པོར་མཛད་དེ་གསོལ་བ་བཏབ་པས། སླར་རབ་ཏུ་བྱུང་
སྒྲུབ་པ་དང་། དེའི་སྐུའི་ཐད་དུ་སྐུ་བསྐྱེད་བསྲིངས་པ་མཉམ་
དུ་བྱུང་བས། སྔར་གྱི་ལུང་བསྟན་ལ་ངེས་པ་ཐོབ་ཅིང་བྲིས་སྐུ་
ལ་ཡང་བསྔགས་པར་མཛད་དོ། །ཡང་སྲིད་ཀྱི་ཚུལ་མ་སྤངས་
པའི་སྐབས་སུ་ཡང་། གོང་དཀར་ལ་སྐྱིད་གཙང་འདྲེས་པའི་
ཆུ་བོའི་གནོད་པ་གཏད་ཚུགས་སུ་བྱུང་བ་ན། ཡི་དམ་རྡོ་རྗེ་
ཕུར་པའི་སྒོ་ནས་དེའི་ཐད་དུ་ཐུགས་དམ་བསྙེན་ཕུར་
བཙུགས་ནས་བཀའ་བསྒོས་ཤིང་། དེའི་ཕྱི་ལ་མཆོད་རྟེན་
བརྩིགས་པ་ན། ཇི་ལྟར་བསྒོ་བ་བཞིན་དུ་ཆུའི་གནོད་པ་ཕྱིར་
བཟློག་པས་རྣལ་འབྱོར་དབང་ཕྱུག་བིར་ཝ་པ་དང་མཚུངས་
པ་ཉིད་ན། སངས་རྒྱས་ཀྱི་བསྟན་པ་སྤྱི་དང་ཁྱད་པར་གྱི་དོན་
དུ་བསམས་བཞིན་སྐྱེ་བ་བཞེས་པ་ཞིག་གོ། ཞེས་ཀུན་གྱིས་

བཀུར་ཞིང་རྗེ་བཙུན་བྲག་ཐོག་པ་ཆེན་པོས་ཀྱང་། དེ་དུས་
མཚན་འཇིགས་མེད་དཔའ་བོ་ཞེས་པར་མངའ་གསོལ་ནས། །
དེ་དང་མཐུན་པར་ཕུར་པའི་རིག་འཛིན་བསྐུལ་བའི་སྐབས་
སུ་བསྟོད་བསྔགས་མཛད་དོ། །ཕྱིས་ཡི་དམ་ཆོས་སྐྱོང་སོ་སོ་ལ་
བསྙེན་ཞིང་སྒྲུབ་པ་ལས་ལ་སྦྱོར་བ་དང་བཅས་པ་ཐ་དད་ཀྱི་
སྐབས་གཞན་མཚན་མ་རྙེད་ཀྱི་བར་མཛད་པས། ཡི་དམ་
ཆོས་སྐྱོང་ནོར་ལྷ་དང་བཅས་པ་རྣམས་ལ་མངའ་བརྙེས་པ་
ཡིན་ཏེ། སེམས་དཔའ་ཆེན་པོ་མཁན་ཆེན་ནམ་མཁའ་ཆོས་
བཟང་གིས་རྗེ་ཉིད་ཀྱིས་གུར་རིགས་བསྡུས་ཀྱི་སྒྲུབ་མཆོད་
མཛད་དུས་དཔལ་དགྱེས་པ་རྡོ་རྗེའི་རྣམ་པར་གཟིགས་པའི་
ཉམས་ཀྱང་བྱུང་། ཡང་རྡོ་རྗེ་ཕུར་པའི་སྒྲུབ་མཆོད་གནང་
དུས། རྗེ་བཙུན་ཉིད་རྡོ་རྗེ་གཞོན་ནུ་སྐུ་རྒྱན་སོགས་ལོངས་
སྐུའི་རྣམ་པ་ལ་ན་བཟའ་རབ་བྱུང་གི་ཆོས་གོས་བཞེས་པར་
གདུལ་བྱ་ལས་དག་པ་འགའ་ཞིག་གིས་མཐོང་བའི་སྣང་བ་
ཤར། སྤྱིར་ཆོས་སྐྱོང་གི་བསྙེན་ཚད་རྟགས་དང་བཅས་པ་
ལན་གསུམ་ཙམ་གནང་བ་ལས། གསུམ་པའི་ཚེ་དུས་གཏོར་
ཞིག་གི་དུས་སུ་སྔར་བས་ཟིལ་ཆེ་ཞིང་ཞབས་འབྲིང་པ་རྣམས་
སྐྱི་གཡའ་བར་བྱུང་ཞིང་། དེའི་སྲོད་ཀྱི་དུས་ཙམ་ན་སྒྲ་ཆེན་

པོ་དང་། འཕྲལ་དུ་སྤོས་གཏོང་མཁན་མེད་ཀྱང་ཆོས་སྐྱོང་གི་
སྤོས་སྦྱོར་གྱི་ངད་ཆེན་པོ་ལྡང་བ་དང༌། གཟི་བྱིན་ཤིན་ཏུ་ཆེ་
བའི་ངང་ནས། རྗེ་འདི་ཉིད་ཀྱི་སྐུ་མདུན་གྱི་ནམ་མཁའ་ལ་
གུར་གྱི་མགོན་པོ་པད་ཉི་རོའི་གདན་ལ་སྐུ་མདོག་སྔོན་པོ་
ཞབས་གཡས་ཅུང་ཟད་ཕྱེད་དཀྲུང་གི་ཚུལ་གྱི་རྟིང་པ་ལ་
ཞབས་གཡོན་གྱི་བྲང་གཏད་པ། ཕྱག་གཉིས་གྲི་ཐོད་སྟེང་ས་
འོག་ཏུ་འཛིན་པ། དབུ་སྐྲ་སེར་པོ་གྱེན་དུ་ལངས་པ་ལ་ཐོད་
སྐམ་ལྔའི་དབུ་རྒྱན་ཅན། སྟག་ལྤགས་ཀྱི་ཤམ་ཐབས་དང་
རིན་པོ་ཆེའི་རྒྱན་གྱིས་བརྒྱན་པ། སྐུ་གཡོན་དུ་ཅུང་ཟད་
འགྱིང་ཞིང་མེའི་རྒྱབ་ཡོལ་དང་བཅས་པ་འཇིགས་སུ་རུང་བ་
བལྟ་བར་མི་བཟོད་པའི་གཟི་བྱིན་ཅན་ཞིག་མངོན་སུམ་དུ་
གཟིགས་པ་ལས། ཐུགས་བདེ་བ་དང་དཔའ་བའི་ཉམས་དང་
ལྡན་བཞིན་པའི་ངང་ནས་ཇི་ཞིག་ན་མི་སྣང་བར་གྱུར་པས། །
དེ་དག་གི་སྐུའི་བཀོད་པ་འཕྲལ་དུ་བྲི་བའི་སླད་དུ་ཞབས་
འབྲིང་བ་རྣམས་ལ་རས་གཞི་ཞིག་གི་རྩོལ་བ་གྱིས་བཀའ་
བསྩལ་བས། མཚན་མོ་དེ་མ་ཐག་རས་གཞི་ཆུང་ངུ་ཙམ་ལས་
མ་རྙེད་པས། རྗེ་ཉིད་ཀྱིས་དེའི་ཁ་ལ་སྐུའི་དབྱིབས་ཇི་ལྟ་བའི་
སྐྱ་རིས་གནང༌། ནངས་པར་ཆས་རིག་བྱེད་མཁྱེན་བརྩེ་བས་

ཚོན་རིས་རྫོགས་པར་མཛད་ཅིང་། ཤིན་ཏུ་གཅེས་སྤྲས་ཀྱི་
ངང་ནས་མཆོད་གཏོར་གྱི་དབུས་སུ་ཡུན་རིང་དུ་བཞུགས་པ་
ལས། ནམ་ཞིག་ན་ཉེ་གནས་ཆེན་མོ་བརྒྱ་བྱིན་པ་སྐུ་ཁམས་མ་
བདེ་བའི་དུས། བྲིས་སྐུ་འདིའི་སྟེང་ནས་རྗེས་གནང་ཚར་
འགའ་གནང་། རེ་ཞིག་སྔས་སྲུང་གི་ཚུལ་དུ་བཞུགས་པ་ལས། །
དེང་སང་ཡང་ཁོང་པའི་སྒེར་གཞིས་རྣམ་རྒྱལ་རབ་བརྟན་ན་
རྟེན་གསུམ་ཀུན་གྱི་གཙོ་བོར་བཞུགས་སོ། །ཆོས་སྐྱོང་གི་
བསྐང་གསོ་མདོས་གཏོར་གྱི་དུས། པུ་ཏྲ་ལྕམ་སྲིང་དང་
བཅས་པ་རྣམས་འཆམ་པར་བྱ་བའི་ཕྱིར་ཞལ་འབག་རྣམས་
སོ་སོར་གྲུབ་སྟེ། འཆམ་གྱི་རིམ་པ་ཇི་ལྟར་བྱ་བའི་དགོངས་པ་
གཏད་མཚམས་མཚན་གཅིག་གཟིམས་ལམ་དུ་མི་ནག་པོ་
ཞིག་གིས་ད་ལྟ་བགྱི་བའི་འཆམ་གྱི་རིམ་པ་ཚར་གཅིག་བགྱིས་
པ་ན། མནལ་སད་དེ་ཆོས་སྐྱོང་ཉིད་ཀྱིས་བསྟན་པར་ཐུགས་
ཀྱི་ངེས་པ་རྙེད་ནས། དུས་མི་རིང་བར་རྡོ་རྗེའི་སློབ་བུ་རྣམས་
ལ་འཆམ་གྱི་རིམ་པ་ཇི་ལྟ་བ་བཞིན་བསླབ་སྦྱངས་གནང༌། དེ་
དང་རྗེས་སུ་མཐུན་པར་འཆམ་ཡིག་ཀྱང་ཐུགས་རྩོམ་ཕྱག་
བྲིས་སུ་བཏབ་བོ། །ཡང་སྐུ་ཞང་འཇམ་དབྱངས་པ་ཆོས་སྐྱོང་
ལ་མངའ་བརྙེས་པ་ཡིན་པས་ནམ་ཞིག་ན་པུ་ཏྲ་ལྕམ་སྲིང་

རྣམས་ནམ་མཁར་བྱོན་དུས་མཆོད་གཏོར་འབུལ་བར་
བརྩམས་པ་ན་མྱུར་དུ་ཕུལ། དེར་གོང་དཀར་ལ་འགྲོ་དགོས་
ཡོད་གསུང་བ་བྱུང་ཚུལ་གྱི་འཕྲོས་ཟབ་མོ་ཡོད། དཔལ་ལྡན་
ས་སྐྱ་མཇལ་བར་ཐེགས་པ་གནང་དུས། གཙུག་ལག་ཁང་
དང་རྟེན་གསུམ་སོ་སོར་མཆོད་རྫས་ཀྱི་བྱེ་བྲག་ཇི་སྙེད་པ་
དུས་གསུམ་ཁེགས་པར་འབུལ་བ་གནང་ཞིང་། ཁྱད་པར་རྒྱ་
རུམ་དུ་བསེ་འབག་མཇལ་བ་ན། ལ་ལར་ལས་དག་མ་དག་གི་
མཐོང་སྣང་ཅི་རིགས་པར་འཆར་བ་ཡིན་འདུག་པ་ལ། རྗེ་
བཙུན་གྱིས་སྐུ་ཡོངས་སུ་རྫོགས་པ་གཟི་མདངས་དང་བཅས་
པར་གཟིགས་ནས། དེར་ཅུང་ཟད་ཐུགས་ཉམས་ཀྱི་ངང་དུ་
སོང་བ་བྱུང་ཞིང༌། ཡང་ཁའུར་ཐེགས་པའི་ཚེ། དེ་སྔ་གདུང་
རྒྱུད་རྩོད་བྲལ་དང་དམ་ཚིག་ཅན་ལ་ཆོས་སྐྱོང་གི་བསུ་ཆང་
དུ་གྲགས་པ་ཡོང་བ་ཡིན་འདུག་པ་བཞིན། དེ་དུས་དགུན་
སྨད་ཡིན་ཀྱང་ཁའུ་གཙང་པོ་གློ་བུར་དུ་འུར་སྒྲ་དང་བཅས་
ཏེ་སྔར་གྱི་ལམ་ལ་མི་ཤོང་བ་ཙམ་བྱུང་། སྐྱེས་ལྷས་རང་དུ་
ཕེབས་ཏེ་མཆོད་གཏོར་བསྐང་གསོ་རྒྱས་པར་གནང་དུས། ང་
བྲག་གསེབ་ནས་མི་རྐང་གི་སྒྲ་བྱིན་གྱིས་ཐོས་པ་བྱུང་བས། སྤྱི་
ཐམས་ཅད་སྐྱི་བུང་ཞེས་བྱེད་དེ་གཅིག་གིས་གཅིག་ལ་ལག་པ་

འཇུ་ཞིང་ངོ་མཚར་བར་གྱུར། རྗེ་བཙུན་དམ་པ་ཉིད་ཀྱི་བྲག་
སྒོའི་ཐད་ན་གཉན་གྱི་མགོན་པོ་བྲམ་ཟེའི་གཟུགས་སུ་སྐུ་ཕྱེད་
ཙམ་གཟིགས་ཤིང་ཕྲིན་ལས་ཇི་ལྟར་བསྒོ་བ་བཞིན་མཛད་
པའི་ཚུལ་བསྟན་པ་བྱུང་བར་འདུག །ལོ་མང་སྒྲུབ་པ་བྱས་
པའི་ཁམས་པ་ཞིག་གིས། རྗེ་ཉིད་ས་ཆེན་དུ་དངོས་སུ་མཐོང་
བའང་བྱུང་སྟེ་མི་ཕྱེད་པའི་དད་པ་སྟོབས་སུ་གྱུར་རོ། །ཡང་
གཉན་མགོན་ཞལ་བཞི་པའི་སྒོ་ནས་གཏོར་མ་ཞི་དྲག་གི་ཆོ་
ག་གནམ་ལྕགས་འབར་བ་ཐུགས་རྩོམ་གནང༌། དེ་དག་གི་
ཕྱག་ལེན་རྣམས་རྒྱས་པར་འཛུགས་པ་གནང་དུས། གཏོར་
ཆེན་གྱི་དཔེ་ཁ་ཅིག་ཏུ་གཏོར་ཆེན་གྱི་དཀྱིལ་འཁོར་ཞལ་མ་
ཕྱེ་བར་ཞེས་པ། གཏོར་སྐྱོང་གི་དཀྱིལ་འཁོར་ཡིན་ཟེར་བར་
འདུག་པ་ལ་འཐད་པར་མ་མཐོང་ཡང་ཡི་གེ་རྙིང་པར་འདུག་
པས་ཐེ་ཚོམ་དུ་གྱུར་པའི་ཚེ། འདི་སྐད་དུ། གཏོར་སྐྱོང་འཇམ་
པ་དང་གཏོར་ཆེན་རྩུབ་པ་ཡིན་པས་འདི་གཉིས་ཐ་དད་དུ་
བྱ་ཡི་སྦྲེལ་རྒྱུ་མ་ཡིན་ཞིང༌། གཏོར་ཆེན་གྱི་གཏོར་མ་དཀྱིལ་
འཁོར་གྱི་བྱང་ངོས་སུ་ཞེས་པ་རྟེན་གྱི་དཀྱིལ་འཁོར་གྱི་བྱང་
ངོས་ཡིན། ཞེས་པ་རྨི་ལམ་དུ་ལུང་བསྟན་གསལ་པོར་ཐོབ་
པས་ངེས་པ་རྙེད་ཅིང་། ཆོས་འདིའི་ཁུངས་བཙུན་པར་གྱུར་

པ་ཡིན་ནོ། །འོ་ན་གཏོར་ཆེན་གྱི་དཀྱིལ་འཁོར་ཞལ་མ་ཕྱེ་
བར་ཞེས་པ་གང་ཡིན་སྙམ་ན། འོག་གི་ཆོས་འབྱུང་དང་
བཅས་པའི་གཏོར་ཆེན་ཉིད་མ་བཤམས་པའི་ཆོ་གའི་བསྐུལ་
ཚིག་རྣམས་མི་བརྗོད་པའི་དོན་ཡིན་གྱི། དེས་དཀྱིལ་འཁོར་
གྱི་གོ་མི་ཆོད་ན། གཏོར་སྐྱོང་གི་དཀྱིལ་འཁོར་གྱིས་ཀྱང་གོ་
ཆོད་པའི་ཤེས་བྱེད་མེད་ཅིང་དཔེ་དག་པ་ཀུན་ལ་མཆན་དེ་
སྐད་མེད་པ་མང་བས་འདི་ཁོ་ན་ལྟར་བྱའོ། །ཞེས་པ་རྗེ་ཉིད་
ཀྱིས་ཕྱག་བྲིས་ལ་བཏབ་ཅིང་། གཏོར་ཆོག་གི་ཐུགས་རྩོམ་
ཞབས་ན་ཡང་དེ་ལྟར་རོ། །ཡང་དབེན་གནས་ཡིད་བདེ་ཚལ་
དུ་རེ་ཞིག་སྐུ་མཚམས་གནང་བའི་ཐོ་རངས་ཀྱི་དུས་ཤིག་ན།
དཔལ་རྣལ་འབྱོར་དབང་ཕྱུག་བིར་ཝ་པ་ཆོས་འཆད་ཀྱི་ཕྱག་
རྒྱ་མཛད་ཅིང༌། སྤྲིན་བྲལ་ཉི་མའི་སྙིང་པོ་ལྟར་གཟི་འོད་རབ་
ཏུ་འབར་བའི་ཞལ་མངོན་སུམ་དུ་གཟིགས། ལམ་འབྲས་བུ་
དང་བཅས་པ་ལ་སོགས་པའི་དཀའ་བའི་གནད་འགའ་ཞིག་
གི་རྗེས་སུ་གནང་བ་བསྩལ་བས་ཐུགས་བདེ་གསལ་མི་རྟོག་
པའི་ངང་དུ་ཇི་ཞིག་གནས་པ་བྱུང་ཞིང་། དེ་དག་གི་སྐུའི་
བཀོད་པ་ལོགས་ཤིག་ལ་རྗེ་ཉིད་ཀྱིས་ཕྱག་བྲིས་སུ་བཏབ་པས་
སྐུ་གཞན་ལས་མཚར་ཞིང་བརྗིད་ཆགས་པ་བྱུང་བ། ད་ལྟ་

ཡང་དད་ལྡན་རྣམས་ཀྱི་ཕྱག་བགྱི་བའི་གནས་སུ་བཞུགས། །
ཡང་གནས་དེ་ཁའི་གོང་གི་རྫ་སྤྱིལ་དུ་ཞག་ཁ་ཤས་བཞུགས་
པའི་ནུབ་གཅིག་ནང་མཆོད་ཀྱི་བདུད་རྩི་ཁོལ་ཞིང་ཆེར་
འཕེལ་བ་དང༌། དེའི་དྲི་བཟང་ཕུན་སུམ་ཚོགས་པས་གནས་
དེའི་ཉེ་འཁོར་དང་། དེ་ལས་ཀྱང་འདས་པའི་མདའི་གྲོང་
ཚོའི་མཐར་ཁྱབ་པ་སོགས་ཀྱི་ངོ་མཚར་དཔག་ཏུ་མེད་པ་བྱུང་།
རྗེ་རས་ཆེན་དཔལ་འབྱོར་བཟང་པོ་ལ་ནི་གུ་ཆོས་དྲུག་གསན་
པའི་དུས་མནལ་ལམ་གཟུང་ནས་ནུབ་བདེ་བ་ཅན་དུ་
གཤེགས་པས། མགོན་པོ་སྣང་བ་མཐའ་ཡས་ཞལ་མངོན་སུམ་
དུ་གྱུར་པ་ལ་གསུང་ཆོས་གསན་པ་དང་། དེ་ན་རིན་པོ་ཆེའི་
ཁྲི་དར་ཟབ་ཀྱིས་བཀབ་པ་ཞིག་འདུག་ཅིང་སྣང་བ་མཐའ་
ཡས་ཀྱི་ཞལ་ནས། ཁྲི་འདི་ལ་ཁྱེད་ཉིད་འབྱོན་རྒྱུ་ཡིན་ཞེས་
པའི་ལུང་བསྟན་གསལ་པོ་བྱུང་བ་དང༌། དེ་དུས་འཁོར་ལོ་
བདེ་མཆོག་གི་འདས་གཏོར་དེ་ནུབ་ཁ་ཤས་ཁ་དོག་སྔོན་པོ་
འབའ་ཞིག་ཏུ་གཟིགས་པས། གཏོར་ཚོན་གྱི་ཁ་དོག་བསྒྱུར་
བ་ཡིན་ནམ་དགོངས་པ་བྱུང་ཞིང་རྗེས་སུ་བདེ་མཆོག་ཉིད་དུ་
ཞལ་གཟིགས། དེ་དག་རྗེ་རས་ཆེན་ཉིད་ཀྱིས་མཁྱེན་ཏེ། །
བསྟོད་བསྔགས་དཔག་ཏུ་མེད་པ་མཛད་པ་དང་། སླར་

ཐུགས་དམ་གཏོར་མ་ལ་ཐུགས་རྩིས་ཆེ་བའི་ཅུང་ཟད་རེ་
བཞེས་པ་སོགས་ཀྱང་གནང་། གཞན་ཡང་རྗེ་ཉིད་ཀྱི་ཚེམས་
ཞིག་བྱོན་པ་ལྷ་སྲས་རྣམ་པར་དཀར་བའི་ཐུགས་བརྟན་ཞིང་
མཐུ་སྟོབས་ཀྱི་དབང་ཕྱུག་ལྷ་དབང་ཀུན་དགའི་མོས་པའི་
རྟེན་དུ་བཞུགས་པ་ལ་བཅོམ་ལྡན་འདས་མགོན་པོ་ཚེ་དཔག་
མེད་ཀྱི་སྐུ་འབུར་དུ་དོད་པ་ངོ་མཚར་བ་ལས་ཀྱང་ཆེས་ངོ་
མཚར་བ་ཞིག་བྱོན་པ་དང་། ཡང་ཚེམས་གཅིག་ཐུགས་སྲས་
ཀུན་དགའ་རྒྱལ་པོ་ལ་བྱིན་རླབས་ཀྱི་རྟེན་དུ་སྤོས་ཤེལ་གྱི་༌་
བུམ་པ་སོགས་རིན་པོ་ཆེ་སྣ་ཚོགས་ཀྱི་མཆོད་སྡོང་གི་ནང་དུ་
བཞུགས་སུ་གསོལ་ཡོད་པ་ལ། ནམ་ཞིག་ན་རིང་བསྲེལ་ཁ་
དོག་སྣ་ཚོགས་པ་ཞག་རེ་ལའང་ཆེར་འཕེལ་བས་བུམ་པའི་
གནས་དོག་པ་ཙམ་གྱི་ངོ་མཚར་བར་གྱུར་པའི་ཚེ། སྨྱུག་ལ་
ཆོས་རྗེ་ངག་དབང་པས་དེ་ཉིད་ལ་བསྔགས་པའི་བསྟོད་ཚིག་
དྲི་མེད་དད་པའི་སྤུ་ལོང་གཡོ་བྱེད་ཅེས་པའི་སྙན་ངག་ཕུལ་
ཞིང༌། ཁོང་རང་གི་ཕྱག་ན་ཡང་ཚེམས་གཅིག་སྔ་ནས་ཡོད་པ་
ལ། གཞན་དུ་འདི་འདྲ་བའི་ངོ་མཚར་འབྱུང་ན་བདག་ཅག་
གི་དད་པའི་རྟེན་ལ་ཅིའི་ཕྱིར་མི་འབྱུང་སྟེ། ཕ་བླ་མ་དེའི་
ཐུགས་རྗེའི་གཟིགས་པ་ལ་ཕྱོགས་རིས་མི་མངའ་བའི་ཕྱིར་

ཞེས་གསོལ་བ་ཆེད་དུ་བཏབ་པ་ལ་རིང་བསྲེལ་མང་དུ་ཕེབས་
པ་ཡང་བྱུང་ངོ༌། །ཡང་རྗེ་ཉིད་ཀྱི་ཐུགས་དམ་ཀྱི་མདོ་འཛིན་
སྤོས་ཤེལ་ལས་གྲུབ་པ་གཅིག་གི་བུག་པའི་ནང་དུ་ཁྱབ་བདག་
རྡོ་རྗེ་འཆང་གི་སྐུ་སྟོད་གཡོགས་དང་བཅས་པའི་རང་བྱོན་ཕྱི་
ནས་ཤིན་ཏུ་གསལ་བར་མཐོང་བ་ཞིག་བྱོན་པ་ལ། སླར་རྨད་
རྟེན་དང་ཏོག་གི་ཚུལ་གྱིས་སྤྲས་ཏེ་བཞུགས་པར་བྱས་པ་
སོགས་ངོ་མཚར་བའི་གནས་མང་ངོ༌།། མདོར་ན་དཀྱིལ་
འཁོར་ཀུན་གྱི་གཙོ་བོར་ངེས་ཏེ། ཡི་དམ་གྱི་ལྷ་སོ་སོའི་བསྐྱེད་
པའི་རིམ་པ་ལ་གནས་དུས། དེ་དང་དེའི་སྐུ་མདོག་དང་རྗེས་།
སུ་མཐུན་པར་ཞལ་གྱི་དཀྱིལ་འཁོར་གྱི་མདངས་འགྱུར་བ་ནི་
མངོན་སུམ་མོ། །ཡང་མདོ་མང་གི་ལུང་གནང་བའི་སྐབས་
ཤིག་ཏུ་ནམ་མཁའ་ལ་ཡང་ཡང་གཟིགས་ཤིང་གུས་པའི་ཚུལ་
མཛད་པ་ན། མེ་ཏོག་གི་ཆར་ཆེར་བབ། ཐུགས་བརླིང་ཞིང་
ཟབ་པས་བཀའ་མི་བསྩལ་ཡང༌། དེ་དུས་སངས་རྒྱས་བྱང་
སེམས་སོགས་ཀྱི་གཟིགས་སྣང་བྱུང་བར་གོར་མ་ཆག་གོ །
གཞན་ཡང་གསུང་ཆོས་ཀྱི་གནས་སྐབས་འགར་མེ་ཏོག་གི་
ཆར་དངོས་སུ་བབ་པ་ནི་བགྲང་བ་ལས་འདས། དེ་ཡང་རྒྱུད་
སྡེ་རྒྱ་མཚོའི་ངེས་གསང་ལས་བྱུང་བའི་ལམ་གྱི་རིམ་པ་ཇི་

ལྟར་བཞིན་དུ་ཐུགས་ཉམས་སུ་བསྟར་བས། དེ་དག་གི་
འབྲས་བུའི་རིམ་པ་ཡང་མངོན་སུམ་དུ་འགྱུར་བ་ཆོས་ཉིད་
ཡིན་ལ། དེ་ལས་གདུལ་བྱ་ལས་སྣང་སོ་སོའི་སྐལ་མཚུངས་
རྣམས་ཀྱི་སྣང་ངོར་ཅུང་ཟད་ཙམ་བརྗོད་པ་ཡིན་གྱི། གསང་
ཆེན་དམ་པ་སོགས་ནི་བློ་དམན་པ་དང་། ངག་གི་ཡུལ་དུ་མི་
འགྱུར་བས་སོ། །གཞན་ཡང་ཆེན་པོ་འགའ་ཞིག་ལྟར། རང་
གཞན་གྱི་ཕྱོགས་འཛིན་པའི་ཆེད་དུ་ལས་སྦྱོར་དང་གཏོར་
མའི་ལས་མི་གནང་ཡང་། ཡུལ་ཚང་བ་ལ་ལར་མངོན་སྤྱོད་ཀྱི་
ལས་མཛད་དུས། གཏོར་མ་འཕྲིག་ཅིང་མེ་འབར་བ་དང༌། །
གཏོར་ལམ་ལ་མེ་འུར་སྒྲ་དང་བཅས་ཏེ་འགྲོ་བ་ཐམས་ཅད་
ཀྱིས་མངོན་དུ་གྱུར་ཅིང་། དེ་དང་མཐུན་པའི་རྟགས་ཀྱང་
ཡུན་མི་རིང་བར་བྱུང་བ་དང་། ལ་ལར་ནི་མེ་དངོས་སུ་
འབབ་པ་བྱུང་ཞིང་། དེང་སང་ཡང་དུས་གཏོར་སོགས་ཀྱི་
སྐབས་སུ་གཏོར་ལམ་གང་ཡིན་ལ་མེ་འགྲོ་བ་ནི་མཐུན་པར་
སྣང་ངོ༌། །མདོར་ན་སངས་རྒྱས་ཀྱི་བསྟན་པ་ལ་འཛིན་སྐྱོང་
ཚུལ་བཞིན་དུ་མཛད་པས་བསྟན་སྲུང་བྲན་དུ་འཁོལ་བ་ཆོས་
ཉིད་ཡིན་པ་དང་། ནོར་ལྷ་གཏེར་བདག་ལ་ཡང་མངའ་
བརྙེས་པས། སྲིད་ཀྱི་མངའ་རིས་ཁྱོན་ཆུང་ཡང་འདོད་དགུའི་

དཔལ་འབྱོར་ཇེ་འཕེལ་དང༌། བསམ་པ་དང་གཞལ་བའི་
ཡུལ་ལས་འདས་པའི་མི་འཛད་པ་ནམ་མཁའ་མཛོད་ལ་
མངའ་བརྙེས་པས་གཏེར་སྒོ་ཕྱེ་བའི་ཚུལ་གྱིས། ཁྱད་པར་
དཔལ་རྡོ་རྗེ་གདན་གྱི་གཙུག་ལག་ཁང་རྟེན་དང་བརྟེན་པར་
བཅས་པ་ལ་མཆོད་པའི་སྤྲིན་ཕུང་སོ་སོར། རྒྱུད་སྡེ་གོང་འོག་
གི་དབང་གི་ཆ་ལག་དང་བཅས་པ་རྣམས་རྒྱལ་བ་ལོངས་སྐུའི་
ཞིང་ཁམས་དཔལ་ཀུན་ཏུ་བཟང་པོའི་མཆོག་སྤྲིན་གྱིས་
བརྒྱན་པ་ལྟ་བུ། སྲིད་གསུམ་ན་འགྲན་ཟླ་དང་བྲལ་བ་འདི་
ཉིད་འབད་པ་ཆུང་ངུས་རིང་པོ་མི་ཐོག་པར་གྲུབ་པ་ཉིད་དོ། །
དེའི་གནས་སྐབས་སུ་ཡང་ཁྱམས་ཆེན་ཀ་བ་དྲུག་ཅུ་རྩ་བཞི། །
གཙང་ཁང་སོགས་དང་བཅས་པ་རྣམས་མཚལ་ཀ་མཐིང་
གདུང་གནང་བའི་དགོངས་པ་གཏད་པས། ལས་འཛིན་བཟོ་
རིག་དང་བཅས་པ་རྣམས་བློར་མ་ཆུད་པར་གྱུར་པ་ན། ཡར་
འབྲོག་གི་ཁང་ཉེར་མཚལ་ཁ་བརྡོལ་ཏེ་མངའ་རིས་རྒྱལ་མོ་
ཞེས་པས་མཚལ་རྐྱལ་བུ་མང་པོ་ཕུལ་ཞིང་། ཆུ་བོ་རིར་མཐིང་
སྤང་ཡང་གློ་བུར་བརྡོལ་བ་དང་། ཡང་ལོགས་བྲིས་ཀྱི་སྐབས་
སུ་ཚོན་གཞན་ཕལ་ཆེར་རྫོགས། ལི་ཁྲི་འཛད་པར་གྱུར་པ་
ཅུང་ཟད་སྙན་དུ་ལྷོན་པ་ན། དེ་ལྟ་བུའི་ངལ་བ་བྱེད་མི་

དགོས་ཇི་ཞིག་ན་འོང་ཞེས་བཀའ་བསྩལ། དེ་དང་ཉེ་བར་ཇོ་
གི་མང་པོས་ལི་ཁྲི་བྲེས་བཅལ་ཆོག་པ་ཙམ་ཁྱེར་བྱུང་བ་
སོགས་ཀྱིས་ཐམས་ཅད་ངོ་མཚར་ཞིང་། ལས་བྱེད་པ་རྣམས་
ཀྱང་སྤྲོ་བར་གྱུར་ཏོ། །དེས་ན་སྲིད་ཞིའི་ཕུན་ཚོགས་གང་དང་
གང་ཐུགས་ལ་བཞེད་པ་ཞིག་ཐུགས་ཀྱི་འདུན་པ་སྔོན་དུ་
བཏང་ན་གང་ཡང་མི་འགྲུབ་མི་སྲིད་དེ། ནང་རླུང་སེམས་
གཉིས་ལ་བརྟན་པ་ཐོབ། ཕྱི་སྣང་བ་ཡུལ་རྣམས་དབང་དུ་
འདུས་པས་ནམ་མཁའ་མཛོད་ལ་མངའ་བརྙེས་པའོ། །སྨྲས་པ།
ཐེག་པའི་ལམ་རིམ་སོ་སོར་བགྲོད་ཀྱང་འབྲས་བུ་གཅིག་ཏུ་
མངོན་དུ་གྱུར། །གཉིས་སུ་མེད་པའི་འཛིན་པ་སྤངས་ཀྱང་
གཞན་སྣང་སྒྱུ་མའི་རོལ་རྩེད་ཙམ། །འགྲོ་ལ་བུ་གཅིག་ལྟ་བུར་
བརྩེ་ཡང་བསྟན་པའི་རུ་ཏྲ་མཐར་མཛད་པ། །བརྐམ་ཆགས་
འཆིང་བའི་མཚན་མ་གྲོལ་ཡང་འདོད་དགུའི་ལོངས་སྤྱོད་
ཆར་བཞིན་འབབ། །གསང་ཆེན་སྔགས་ཀྱི་ཐེག་ལམ་རྒྱ་མཚོ་ཡི།།
གཏིང་ཟབ་བསྲུབས་པའི་སྙིང་པོར་གང་གྱུར་པ། །དངོས་གྲུབ་
རོ་བརྒྱ་ལྡན་པའི་བཅུད་ཆེན་པོ། །ལྷག་པའི་ལྷ་ཡི་ཞལ་ལས་།
མངོན་སུམ་བཞེས། །ཁྱབ་བདག་རྡོ་རྗེ་སེམས་དཔའི་ཞལ་ལུང་
གིས། །གྲུབ་པའི་འཁོར་ལོས་སྒྱུར་བར་དབང་བསྐུར་ནས། །མ་

ལུས་རྒྱུད་སྡེའི་གསང་མཛོད་ཀུན་འཛིན་པས། །དབང་བཞིའི་
དགའ་སྟོན་འགྱེད་ལ་ཐོགས་པ་མེད། །དད་བརྩོན་བློ་ཡི་ནོར་
ལྡན་(བསྒྲལ་ཆེན་པོ)། །བླ་མེད་རྫོགས་པའི་བྱང་ཆུབ་ཆེན་
པོའི་སར། །ཚེ་འདི་ཉིད་དུ་བདེ་བླག་འགོད་པ་ལ། །ཁྱབ་
བདག་རྡོ་རྗེ་འཆང་དབང་མངོན་སུམ་གྱུར། །དཔལ་ལྡན་བླ་
མ་དམ་པའི་རྣམ་པར་ཐར་པ་ངོ་མཚར་རིན་པོ་ཆེའི་གཏེར་
མཛོད་ལས་མཆོག་དང་ཐུན་མོང་གི་དངོས་གྲུབ་བརྙེས་པའི་
སྐབས་ཏེ་དགུ་པའོ།། །།
བཅུ་པ་བསྟན་པ་སྤྱི་དང་ཁྱད་པར་གྱི་རྩ་ལག་ཏུ་གྱུར་
པའི་མཛད་པ་བསྟན་པ་ནི། ཀུན་དགའི་རིང་ལུགས་ཤིང་རྟ་
ལ་བཅིབས་ཏེ། །རྣམ་དག་བཤད་སྒྲུབ་ལམ་གྱི་སྲོལ་ཕྱེས་ནས། །
རྒྱལ་བའི་བསྟན་པ་ཆེས་ཆེར་གསལ་མཛད་པ། །དཔལ་ལྡན་
མཁས་བཙུན་བཟང་པོ་རྒྱལ་གྱུར་ཅིག །ཐུབ་དབང་བསྟན་པ་
ཐ་མར་གྱུར་པ་ན། །ལོག་སྨྲའི་ཆོས་སྤྱོད་ཆེས་ཆེར་འཕེལ་བའི་
དུས། །དྲི་མེད་བསྟན་པ་ཕྱོགས་བཅུར་རྒྱས་ཕྱིར་དུ། །བསྟན་
པའི་སྲོག་ཤིང་ཆེན་པོ་འཛུགས་པར་མཛད། །དེ་ཡང་བདག་
ཅག་གི་དཔལ་ལྡན་བླ་མ་ཐུབ་དབང་གཉིས་པ་དེ། སྔོན་གྱི་
སྨོན་ལམ་དང༌། ལུང་བསྟན་གྱི་མཐུ་དང༌། མཁྱེན་པ་དང་

བརྩེ་བའི་སྤྱན་ཡངས་པས། སྙིགས་མ་ལྔ་བདོ་བའི་དབང་
གིས་བསྟན་པ་འཛིན་པའི་མཁས་གྲུབ་ཀྱི་སྐྱེས་ཆེན་ཕལ་ཆེར་
ནི་ཆོས་དབྱིངས་སུ་ཞུགས། དམ་པ་རྣམས་ཀྱིས་བཏབ་ཅིང་།
བཤད་སྒྲུབ་ཀྱི་བཀའ་སྲོལ་ཡོད་པ་རྣམས་ཀྱང་དམིགས་ཀྱིས་
བསྒྲིབས། ཅུང་ཞིག་དར་རྒྱས་དང་སྲོལ་ཡོད་པ་རྣམས་ཀྱང་
ལོག་པར་སྤྱོད་པ་ཆེར་མང་བས། སྐྱེས་བུ་སྐལ་ལྡན་དད་པའི་
ནོར་ཅན་རྣམས་རྗེས་སུ་གཟུང་ནས། བསྟན་པའི་སྙིང་པོ་ལ་
གཟུད་དེ་རིས་མེད་པའི་བསྟན་པ་ཕྱོགས་བཅུར་རྒྱས་པ་དང་།
ལྷ་དང་བཅས་པའི་འགྲོ་བ་རྣམས་ཀྱི་བསོད་ནམས་ཀྱི་ཞིང་
དམ་པར་མདོ་སྔགས་བསྟན་པའི་རྩ་ལག་ཏུ་གྱུར་པའི་ཆོས་སྡེ་
ཞིག་འདེབས་པའི་དགོངས་པ་གཏད། ས་གནས་གང་ལེགས་
བརྟག་པ་གནང་དུས། མཁས་རྨོངས་དང་། རྒན་པོ་མང་པོའི་
དཔྱད་པ་མང་དུ་བྱུང་ན་ཡང༌། རྗེ་ཉིད་ཀྱི་དགོངས་པར་རྒྱུད་
སྡེའི་དཀྱིལ་ཆོག་མང་པོར། ས་བརྟག་པ་ལས་ས་པྲའི་སྒོ་ནས་
དང་། ཆུ་པྲའི་སྒོ་ནས་བརྟག་པ་གཉིས་གསུངས་པའི། དང་
པོ་ལྟར་རྒྱབ་རི་མཐོ་ཞིང་མདུན་རི་ཅུང་ཞིག་དམའ་བ། ཆུ་བོ་
གཡས་སུ་འབབ་ཅིང་བྱང་དང་བྱང་ཤར་ཅུང་ཟད་གཞོལ་བ་
སོགས་ཀྱི་མཚན་ཉིད་ཚང་བ་དང་། ཁྱད་པར་སྔ་དུས་ཡོ་ག་

སྐོར་གྱི་གཟིགས་རྟོག་གནང་དུས། རྡོ་རྗེ་དབྱིངས་ཀྱི་ཡིག་ཆ་
རྣམས་ལ་གཟིགས་པ་བསྩལ་བའི་སྐབས་སུ་སྤེལ་ཆེན་གྱི་ཡང་
ཐོག་ན་བཞུགས་པ་ལས། གློ་བུར་དུ་རླུང་ཆེན་པོས་ཕྱག་དཔེ་
ཐམས་ཅད་ཤར་ཕྱོགས་ངོས་ལ་ཁྱེར་བས་ཞབས་འབྲིང་པ་
རྣམས་ཅི་བྱ་གཏོལ་མེད་དུ་གྱུར་ཅིང་། བློ་གྲོས་ཆེ་བ་འགའ་།
ཞིག་གིས་བར་དུ་ས་ལ་ལྷུང་བ་ནི་མ་མཐོང་། ཕལ་ཆེར་ཤར་
ཕྱོགས་ཀྱི་རི་འདབ་ཚུན་ལ་ཡོད་ངེས་ཤེས་མྱུར་བ་མྱུར་བར་
འཚོལ་དུ་ཕྱིན་པས་ད་ལྟའི་ཆོས་སྡེའི་གླིང་གི་ཐད་ཀྱི་རི་ཐང་
རྣམས་ནས་མ་ཚང་བ་མེད་པ་རྙེད་དེ་ཕུལ་བས། ཞལ་འཛུམ་
བག་དང་བཅས་ཏེ་འདི་ལ་རྟེན་འབྲེལ་ཆེན་པོ་འདུག་གསུང་
བ་སྔ་ནས་གནང་བ་དང་། རྣམ་པ་གཅིག་ཏུ་ན་རྒྱབ་རི་ཁྱུང་
ཆེན་མཁའ་ལ་ལྡིང་བ་འདྲ་བས་རབ་ཏུ་བྱུང་བ་རྣམས་ཚུལ་
ཁྲིམས་ཀྱི་ལུས་སྟོབས་རྒྱས་ཤིང་ལུང་རིག་གི་གཤོག་རྩལ་དང་
ལྡན་པ་འབྱུང་བའི་རྟེན་འབྲེལ་དང་། གཡས་ན་ཆུ་བོ་ཆེན་པོ་
རྒྱུན་དུ་འབབ་ཅིང་ངོགས་སུ་ནགས་ཚང་ཚིང་འཁྲིགས་པས་
ཁྱབ་པས། མདོ་སྔགས་ཀྱི་བཤད་སྒྲུབ་རྒྱུན་མི་འཆད་ལ་མང་
དུ་ཐོས་ཤིང་བློ་གྲོས་ཀྱི་ལོ་འདབ་རྒྱས་པའི་རྟེན་འབྲེལ་དང༌། །
གཡོན་ན་དགེ་བཅུ་ཚང་བའི་ཡུལ་གྲུ་རིན་པོ་ཆེའི་རྒྱལ་མཚན་

འདྲ་བས་ཐར་པའི་རྒྱལ་མཚན་ཡུན་དུ་བསྒྲེངས་བའི་རྟེན་
འབྲེལ་དང་། མདུན་ན་རྒྱལ་པོའི་ཕོ་བྲང་ལྷུན་པོ་གསེར་རིས་
བསྐོར་བ་འདྲ་བས་བསྟན་པའི་སྦྱིན་བདག་ས་སྐྱོང་བ་ཆེན་
པོའི་འཁོར་བཅས་རྣམས་གུས་པ་ཆེན་པོས་རྙེད་བཀུར་གྱི་༌་
ཡུན་དུ་མཆོད་པའི་རྟེན་འབྲེལ་དང༌། སྤྱན་སྔར་ས་གཞི་ཁོད་
སྙོམས་པ་ལ་དུས་དང་དུས་སུ་ལོ་ཏོག་འབྲས་བུ་ཕུན་སུམ་
ཚོགས་པ་འབྱུང་བས། དད་པ་དང་ཚུལ་ཁྲིམས་ཀྱིས་གཞིར་
ཐོས་བསམ་སྒོམ་གསུམ་གྱི་བརྩོན་པ་མི་ལྷོད་པས་གནས་
སྐབས་དང་མཐར་ཐུག་གི་འབྲས་བུ་འབྱུང་བའི་རྟེན་འབྲེལ་
དང༌། འོག་གཞི་སྐམ་ས་ཆེ་བས་འཁོར་བའི་འདམ་རྫབ་མེད་
ཅིང་ཐར་པའི་སྐམ་ས་དང་ལྡན་པའི་རྟེན་འབྲེལ་དང༌། །
དཔལ་སྡིངས་ཀྱི་མིང་གི་སྒྲ་བརྗོད་ལས་ཀྱང་མདོ་སྔགས་ཀྱི་ས་
དཔལ་ལ་སྤྱོད་པ་སོགས་ཀྱི་རྟེན་འབྲེལ་མ་ལུས་པ་ཚང་བར་
མཁྱེན་ཏེ། སའི་ཆ་འདི་ཉིད་དུ་གནང་བ་ལ་དགོངས་པ་
གཏད་པ་ནི་ཐུགས་ཀྱི་དཀྱེལ་ཆེ་བས་དངོས་སུ་བཀའ་གསལ་
བར་མི་བསྩལ་ཡང༌། ཡི་དམ་མཁའ་འགྲོ་རྣམས་ཀྱིས་ལུང་
བསྟན་པར་ནི་ངེས་པ་ཉིད་དོ། །དེས་ན་དགུང་ལོ་སུམ་ཅུ་རྩ་
གསུམ་པ་ཉི་སྒོལ་ཅེས་བྱ་བ་ཤིང་ཕོ་སྤྲེའུའི་ལོ་ལ་ས་འདིར་

ཐོག་མར་དཔལ་ཀྱེ་རྡོ་རྗེའི་བཤད་རྒྱུད་རྡོ་རྗེ་གུར་ནས་
གསུངས་པའི་སའི་ཆོ་ག་ཤིན་ཏུ་རྒྱས་པར་མ་ཚང་བ་མེད་པ་
དང༌། ཉི་མ་གཉིས་པ་ལ་སྔོན་བསམ་ཡས་བཞེངས་དུས་ལྷ་
འདྲེའི་གདུག་རྩུབ་ཆེ་བས་བཞེངས་སུ་མ་སྟེར་བ་ལ་དམ་ཅན་
སྤྱི་འཆམ་སོགས་མཛད་པས། གདུག་རྩུབ་ཞི་སྟེ་ཇི་ལྟར་
བཞེད་པ་བཞིན་གྲུབ་པ་ལྟར། འདིར་ཡང་ལྟ་བ་ཆོས་ཉིད་
ཟབ་མོའི་དོན་རྟོགས་ཤིང་ཡི་དམ་ལྷའི་ཏིང་ངེ་འཛིན་ལས་སུ་
རུང་བའི་སྔགས་འཆང་གིས། ཕྲིན་ལས་བཞིའི་ཁ་བསྐོང་ཞིང་།
དཀྱིལ་འཁོར་དང་གཙུག་ལག་ཁང་གི་སའི་ཆོ་གའི་སྐབས་སུ། །
བསྐྱེད་རིམ་ཕྱག་རྒྱའི་འཆམ་མཛད་པས་བར་ཆད་མི་འབྱུང་
ཞིང་ས་ཕྱོགས་བྱིན་རླབས་ཆེ་བ་དང་བཀྲ་ཤིས་པ་ལ་དགོངས་
ཏེ་ཡི་དམ་རྡོ་རྗེ་ཕུར་པའི་སྒོ་ནས་སའི་ཆོ་ག་རྒྱས་པར་མཛད།
ཉི་མ་གསུམ་པ་ལ་ཞི་རྒྱས་ཀྱི་སྒོ་ནས་སྦྱིན་སྲེག་བརྒྱ་ཚར་རེ་
གནང་བ་སོགས་ཀྱིས་སའི་ཕྱོགས་མཐའ་དག་ཉེར་འཚེའི་
ཟུག་རྔུ་མེད་ཅིང་བདེ་ལེགས་ཀྱིས་ཁྱབ་པར་མཛད་པ་དང༌།
བརྟག་པ་བཞི་པ་ས་བདག་ལྟོ་འཕྱེའི་པྲ་བརྟག་པའི་སྒོ་ནས་
ལྟོ་འཕྱེའི་མཆན་ཁུང་ནས་ས་རྐོ་བ་སོགས་(བཤད་ཚོར་ཇི་།
ལྟ་བ་བཞིན་དུ་ཚུལ་དང་མཐུན་པར་མཛད་དེ་དཔལ་རྡོ་རྗེ་

གདན་མི་འགྱུར་བདེ་བ་ཆེན་པོའི་གཙུག་ལག་ཁང་བསྟན་
པའི་གཞི་མ་འདིངས་པར་མཛད་པ་ཡིན་ནོ། །ལོ་འདི་ལ་རྨེ་བ་
གཉིས་ནག་དབུས་ན་ཡོང་བ་ལ་མཁས་རྨོངས་ཕལ་མོ་ཆེས་
ནག་པོ་ཆེན་པོའི་འཁུ་ལྡོག་འོང༌། བླ་མ་ཞང་ལྟ་བུས་ཀྱང་
ལྕགས་མོ་ཕག་གི་ལོ་རྨེ་བ་གཉིས་ནག་ཡོད་དུས། ད་ལོ་ནག་
པོ་ཆེན་པོ་ཡོད་ན་ང་དཀར་པོ་ཆེན་པོ་བརྩིས་པ་ཡིན་གསུངས།
གུང་ཐང་འབུམ་མོ་ཆེ་བརྩིགས་པས་བར་ཆད་ཀྱི་དབང་དུ་
སོང་ཞེས་ཀུན་གླེང་བར་བྱེད་པ་ཡོད་ནའང་། མཐུ་སྟོབས་ཀྱི་
དབང་ཕྱུག་ཆེན་པོ་འདི་ནི་སྣང་སྲིད་ཀྱི་ལྷ་འདྲེ་ཐམས་ཅད་
བྲན་དུ་འཁོལ་བས་བར་ཆད་ཀྱི་མི་བརྫི་བ་ཡིན་ཞིང་། དེ་
ཡང་ཕྱི་རོལ་གྱི་སྣང་ངོར་འགྲོ་བ་པའི་བཟོ་རིག་དང་། ལས་
བྱེད་པ་རྣམས་ཀྱི་བརྩོན་འགྲུས་ཀྱི་འདུན་པས་བསྒྲུབས་པ་
ལྟར་སྣང་མོད། དོན་དུ་སྔོན་ར་ས་འཕྲུལ་སྣང་དང༌། བསམ་
ཡས་བཞེངས་དུས་ཀྱི་སྔོན་བྱུང་ལྟར། དཀོན་མཆོག་གི་བྱིན་
རླབས་ཀྱི་མཐུ་དཔལ་དང༌། བསྟན་པ་ལ་དགའ་བའི་ལྷ་
རྣམས་ཀྱིས་ཕྲིན་ལས་བསྒྲུབས་པར་གདོན་མི་ཟ་སྟེ། ལོ་སྐོར་
གཅིག་ཙམ་གྱི་བར་ལ་གཙུག་ལག་ཁང་རྟེན་དང་བརྟེན་པར་
བཅས་པ་མ་ལུས་ཤིང་ལུས་པ་མེད་པར་བར་ཆད་ཀྱི་མཚན་

མ་ཙམ་ཡང་མེད་པར་ཡོངས་སུ་གྲུབ་པར་མཛད་ལ། དེ་ཡང་
དབྱར་དགུན་གྱི་བྱེ་བྲག་གིས་ལས་བྱེད་པ་ཁོ་ནའི་ཡུན་ནི་
དེའི་ཡང་ཕྱེད་ཙམ་དུ་གྱུར་པས། དེས་ན་ད་ལྟའི་དུས་སུ་ནི་
གྲུབ་པའི་འབྲས་བུ་ཕྲ་མོ་ཙམ་ལའང་རྒྱུ་ཚེགས། འབད་རྩོལ། །
ཡུན་ཇི་ཙམ་འགོར་སོགས་ལ་དཔག་ན་སྤྲུལ་བའི་མཛད་པ་ཁོ་
ན་མ་གཏོགས། ཚུར་མཐོང་གི་བློའི་གཞལ་བྱར་ཅི་འགྱུར་བློ་
གྲོས་དང་ལྡན་པ་རྣམས་ཀྱིས་རྟོགས་པ་ཉིད་དོ། །དེ་ལྟར་ཕན་
བདེ་མ་ལུས་པའི་འབྱུང་གནས་དང༌། བདེ་བར་གཤེགས་
པའི་བསྟན་པ་རིན་པོ་ཆེའི་གཞི་མར་གྱུར་པ་རྒྱལ་བའི་གཙུག་
ལག་ཁང་གི་བཀོད་པའི་རིམ་པ་ནི། ཀ་ཆེན་བརྒྱ་དང་སུམ་
ཅུའི་ས་ལ། གཙོ་བོར་དྲི་གཙང་ཁང་ཀ་ཆེན་བཞི། ཤིང་
བརྩེགས་བཅུ་གསུམ་བརྩེགས། གནམ་རྒྱན་སོགས་དང་
བཅས་པ་ལ་ཚོན་རྩིས་རྣམ་པར་བཀྲ་བ་(ཐོག་དངངས་རྒྱུག་
མཐོ་)བཞི་བཅུ་རྩ་ལྔ་པས་ཕུག་བསྐོར་ཁང་དང་བཅས་པའི་
གུད་ན། སེང་གེ་ཆེན་པོ་བརྒྱད་ཀྱི་བཏེག་པའི་ཁྲི་རྒྱན་སྣ་དྲུག་
གིས་མཛེས་པར་བྱས་པ་ལ། བསྟན་པའི་གཙོ་བོ་མཉམ་མེད་
ཤཱཀྱའི་རྒྱལ་པོའི་སྐུ་མཚན་དང་དཔེ་བྱད་ཀྱི་སྤྲས་པ། ལྟ་བས་
ཆོག་མི་ཤེས་པ་ཛམྦུ་ཆུ་བོའི་གསེར་ལན་བརྒྱར་བྱུགས་པ་ལྟ་

བུའི་འོད་ཟེར་ཀུན་ནས་འཕྲོ་བ་ལ། གོ་ལིང་བཟང་པོའི་ན་
བཟའ་པདྨ་རཱ་གའི་མདོག་ཅན། གོས་དར་ཡུག་སྣ་ཚོགས་པ་
རྣམས་དབང་པོའི་གཞུ་ལྟར་བཀྲ་བས་སྙན་ཤལ་མཛེས་པར་
བྱས་པ། ལྷ་དང་བཅས་པའི་འགྲོ་བ་རྣམས་ཀྱི་བསོད་རྣམས་
ཀྱི་ཞིང་དམ་པར་ལྷམ་མེ་ལྷན་ནེ་ལྷང་ངེར་བཞུགས་པའོ། །
སེང་ཁྲིའི་གཡས་ངོས་ན་ཤེས་རབ་ཅན་གྱི་མཆོག་ཤཱ་རིའི་བུ་
དང་། བསླབ་པ་ལ་གུས་པའི་མཆོག་སྲས་སྒྲ་གཅན་ཟིན་ནོ། །
གཡོན་ངོས་ན་རྫུ་འཕྲུལ་ཅན་གྱི་མཆོག་མོང་གལ་གྱི་བུ་དང་།
མང་དུ་ཐོས་པའི་མཆོག་ཀུན་དགའ་བོ་རྣམས་གཙོ་བོ་ལ་༌༌་
འདུད་པའི་ཚུལ་གྱིས་འགྲེང་སྟེ་བཞུགས་པའོ། །སྐུའི་གཡས་
ཕྱོགས་ཀྱི་ངོས་ལ་རིམ་པ་བཞིན། རྒྱལ་བའི་རྒྱལ་ཚབ་ས་
བཅུའི་དབང་ཕྱུག་བྱམས་པ་མགོན་པོ་དང་། ཀུན་ནས་སྙིང་
རྗེ་ཚད་མེད་པ་སྤྱན་རས་གཟིགས་ཀྱི་དབང་པོ་དང་། གསང་
བ་པའི་བདག་པོ་ཕྱག་ན་རྡོ་རྗེ་དང་། ནམ་མཁའ་དང་མཉམ་
པར་འཇུག་པ་ནམ་མཁའི་སྙིང་པོ་དང༌། གཡོན་ཕྱོགས་ཀྱི་
ངོས་ལ་ཤེས་བྱའི་གནས་མ་ལུས་པ་ལ་ཁྱབ་པའི་མཁྱེན་པའི་
སྒོ་མཐའ་ཡས་པ་སྨྲ་བའི་དབང་པོ་འཇམ་དཔལ་དབྱངས་
དང་། རྒྱལ་བའི་དཀྱིལ་འཁོར་རབ་འབྱམས་དུས་ཡོལ་བ་

མེད་པར་མཆོད་པའི་སྤྲིན་ཕུང་སྤྲོ་བར་མཛད་པ་ཀུན་ཏུ་
བཟང་པོ་དང་། རྣམ་པ་ཐམས་ཅད་མཁྱེན་པའི་ས་ལ་སྒྲིབ་
པར་བྱེད་པའི་གནས་མ་ལུས་ཀུན་ནས་དབྱུང་བར་མཛད་པ་
སྒྲིབ་པ་རྣམ་སེལ་དང༌། སའི་ཁོར་ཡུག་མ་ལུས་པ་ལ་དབང་
འབྱོར་བ་སའི་སྙིང་པོ་སྟེ་བྱང་ཆུབ་སེམས་དཔའ་ཆེན་པོ་
བརྒྱད་རྣམས་སྐུའི་དབྱིབས་རྒྱ་དཀར་ནག །བལ་པོ། ཁ་བ་
ཅན་གྱི་རིག་བྱེད་མཁས་པ་རྣམས་ཀྱི་ལུགས་སོ་སོ་དང་མཐུན་
པར་སྐུའི་རྣམ་འགྱུར། ན་བཟའ། རྒྱན་ཕྲེང་སོགས་དེ་དང་
དེའི་ཚུལ་མ་འདྲེས་པར་བཀོད་དེ་བཞུགས་པའོ། །དེ་རྣམས་
ཀྱི་མཐའ་ངོས་གཡས་ཕྱོགས་ན་ཁྲོ་བོ་ཁམས་གསུམ་ལས་རྣམ་
པར་རྒྱལ་བ་དང་། གཡོན་ཕྱོགས་ན་ཁྲོ་བོ་ཆེན་པོ་མི་གཡོ་བ་
གཉིས་ཀྱི་སྒོ་སྲུང་འཇིགས་ཤིང་རྔམས་པའི་ཚུལ་གྱིས་བཞུགས།
སྒོ་འཕར་གྱི་གཡས་ངོས་ན། སུམ་རྩེན་གནས་ཀྱི་དབང་པོ་
མཆོད་སྦྱིན་བརྒྱ་པ་དང་། གཡོན་ངོས་ན་འཇིག་རྟེན་གྱི་བྱེད་
པོ་ལྷ་ཚངས་པ་གདོང་བཞི་པ་རྣམས་འགྲེང་སྟེ་བཞུགས་སོ། །
སེང་ཁྲིའི་མདུན་ངོས་ཀྱི་གཡས་ན། ཤཱཀྱའི་རྒྱལ་པོ་ཉིད་ཀྱི་
ཡབ་རྒྱལ་པོ་ཟས་གཙང་མ་དང་། གཡོན་ངོས་ན་ཡུམ་སྒྱུ་
འཕྲུལ་ཆེན་མོ་གཉིས་ཆུ་སྐྱེས་ཀྱི་སྡོང་པོ་གྱེན་དུ་ཆེར་འཕགས་

པའི་སྟེང་ཟླ་བའི་གདན་ལ་རྒྱལ་པོ་རོལ་པའི་བཞུགས་སྟངས་
དང་། ཕྱེད་དཀྲུང་གི་ཚུལ་གྱི་འོས་སུ་གྱུར་པའི་རྒྱན་སྣ་ཚོགས་
དང་། ན་བཟའ་ལྷབ་ལྷུབ་ཀྱིས་ཀླུབས་ཏེ་ཞི་བའི་འཛུམ་
མདངས་དང་བཅས་ཏེ་བཞུགས་པའོ། །དེ་ནས་རི་མོར་
བཞུགས་པའི་བཀོད་པ་ལ། ཐུབ་པ་ཆེན་པོའི་སྙན་གྱི་གཡས་
གཡོན་གྱི་ཤར་ཕྱོགས་ཀྱི་ལོགས་ལ་དེ་བཞིན་གཤེགས་པ་མར་
མེ་མཛད་དང༌། རྒྱལ་ཚབ་བྱམས་པ་མགོན་པོ་སྟེ་གཙོ་བོ་ཉིད་
དང་དུས་གསུམ་གྱི་སངས་རྒྱས་དང་། གཡས་ཕྱོགས་ཀྱི་ངོས་
ལ་རིམ་པ་བཞིན། རྣམ་གཟིགས་དང་། གཙུག་ཏོར་ཅན་དང་།
ཐམས་ཅད་སྐྱོབ་རྣམས། གཡོན་ཕྱོགས་ཀྱི་ངོས་ལ་རིམ་པ་
བཞིན། འཁོར་བ་འཇིག་དང་། གསེར་ཐུབ་དང་། འོད་
སྲུངས་རྣམས་ཏེ་ཡང་གཙོ་བོ་ཉིད་དང་བཅས་ཏེ་སངས་རྒྱས་
རབས་བདུན་ནོ། །མདུན་ཕྱོགས་ཀྱི་གཡས་ངོས་ལ་སྨན་གྱི་བླ་
དང༌། གཡོན་ངོས་ལ་འོད་དཔག་མེད་རྣམས་སོ། དེ་ལྟར་དྲི་
གཙང་ཁང་གི་ངོ་མཚར་བའི་རྟེན་ཕུན་སུམ་ཚོགས་པའི་དྲུང་
ན། གསེར་དངུལ། གོས་དར་ལ་སོགས་པའི་མཆོད་པའི་སྤྲིན་
ཕུང་བསམ་གྱིས་མི་ཁྱབ་པ་དང་བཅས་ཏེའོ། །དེའི་སྟེང་བར་
ཐོག་རྡོར་དབྱིངས་ལྷ་ཁང་ཀ་ཆེན་བཞི་འཕྲུལ་ཀ་བཞི་དང་

བཅས་ཏེ་བརྒྱད་ཀྱི་ཕུབ་པའི་གཞལ་མེད་ཁང་ན། རྣལ་
འབྱོར་གྱི་རྒྱུད་དེ་ཉིད་འདུས་པ་ནས་གསུངས་པའི་བཅོམ་
ལྡན་འདས་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་ལྷ་
ཚོགས་བཞུགས་པ་ལས། རྩ་བའི་ལྷ་རྣམས་འབུར་དོད་དུ་
བཞུགས་པའི་དབུས་སུ་སེང་གེས་བཏེགས་པའི་ཁྲི་པད་ཟླའི་
གདན། རྒྱབ་ཡོལ་རྣམ་གྲངས་ཁྱད་པར་བ་དང༌། ཟུར་གྱི་ཀ་
ཧྲིལ་བཞི་ལ་འབྲུག་རིགས་མི་གཅིག་པ་རྣམས་འཁྲིལ་ཏེ་ནོར་
བུ་ལ་བསྙེག་པ་སོགས་བཀོད་རིས་ཕུན་སུམ་ཚོགས་པ་དང་
བཅས་པ་ལ་བཅོམ་ལྡན་འདས་རྣམ་པར་སྣང་མཛད་སྐུ་ཆེས་
མཐོ་བ་དང་། དེའི་ཁྲིའི་ཟུར་བཞིར་གསང་བའི་ཡུམ་བཞི་ལ་
སེམས་མ་རྡོ་རྗེ་མ་དང༌། རིན་ཆེན་རྡོ་རྗེ་མ་དང༌། རྡོ་རྗེ་ཆོས་
མ་དང༌། ལས་ཀྱི་རྡོ་རྗེ་མ་རྣམས། རྡོ་རྗེ་དང་རིན་པོ་ཆེ་དང་
པདྨ་དང་སྣ་ཚོགས་རྡོ་རྗེ་སྟེ་ཕྱག་མཚན་གྱི་དབྱིབས་སུ་གདན་
གྱི་ཁྱད་པར་དང་བཅས་ཏེ་བཞུགས་སོ། །གཙོ་བོའི་གཡས་
ཟུར་ཀ་བའི་གདོང་ན་གླང་པོ་ཆེའི་ཁྲི་ལ་ཤར་ཕྱོགས་ཀྱི་
བཅོམ་ལྡན་འདས་མི་བསྐྱོད་པ། སྟ་ཟུར་གཡས་ཀྱི་ཐད་ཀ་
བའི་མདུན་ན་རྟ་མཆོག་གི་ཁྲི་ལ་ལྷོ་ཕྱོགས་ཀྱི་བཅོམ་ལྡན་
འདས་རིན་ཆེན་འབྱུང་གནས་སོ། །དབུའི་ཐད་གཡོན་ཀྱི་ཀ་

བའི་མདུན་ན་རྨ་བྱའི་ཁྲི་ལ་ནུབ་ཕྱོགས་ཀྱི་བཅོམ་ལྡན་འདས་
འོད་དཔག་མེད་དོ། །གཡོན་ཟུར་གྱི་ཀ་བའི་མདུན་ན་མཁའ་
ལྡིང་གི་ཁྲི་ལ་བཅོམ་ལྡན་འདས་དོན་ཡོད་གྲུབ་པ་རྣམས་དེ་
ནས་པད་སྡོང་ཅུང་ཟད་འཕགས་པ་ཟླ་གདན་དང་བཅས་པ་
རྣམས་ལ། ཤར་ཕྱོགས་ཀྱི་སེམས་དཔའ་བཞི་རིམ་པ་བཞིན་
རྡོ་རྗེ་སེམས་དཔའ་དང༌། རྡོ་རྗེ་རྒྱལ་པོ་དང༌། རྡོ་རྗེ་ཆགས་
པ་དང༌། རྡོ་རྗེ་ལེགས་པའོ། །ལྷོ་ཕྱོགས་ཀྱི་སེམས་དཔའ་བཞི་
ལ་རྡོ་རྗེ་རིན་ཆེན་དང་། རྡོ་རྗེ་གཟི་བརྗིད་དང་། རྡོ་རྗེ་རྒྱལ་
མཚན་དང་། རྡོ་རྗེ་བཞད་པའོ། །ནུབ་ཕྱོགས་ཀྱི་སེམས་དཔའ་
བཞི་ལ་རྡོ་རྗེ་ཆོས་དང་། རྡོ་རྗེ་རྣོན་པོ་དང་། རྡོ་རྗེ་རྒྱུ་དང་། །
རྡོ་རྗེ་སྨྲ་བའོ། །བྱང་ཕྱོགས་ཀྱི་སེམས་དཔའ་བཞི་ལ་རྡོ་རྗེ་
ལས་དང༌། རྡོ་རྗེ་བསྲུང་བ་དང༌། རྡོ་རྗེ་གནོད་སྦྱིན་དང་། རྡོ་
རྗེ་ཁུ་ཚུར་རོ། །དེ་ནས་ཤར་ལྷོ་ལ་སོགས་པའི་ནང་གི་གྲྭ་བཞི་
ལ་རྡོ་རྗེ་སྒེག་མོ་དང་། རྡོ་རྗེ་ཕྲེང་བ་མ་དང་། རྡོ་རྗེ་གླུ་མ་དང༌།
རྡོ་རྗེ་གར་མ་མའོ། །སེམས་དཔའ་རྣམས་ཀྱི་ཕྱི་རོལ་གྱི་ཕྱོགས་
བཞིར་ནང་གི་སྒོ་བ་བཞི་ནི། རྡོ་རྗེ་ལྕགས་ཀྱུ་དང་། རྡོ་རྗེ་
ཞགས་པ་དང༌། རྡོ་རྗེ་ལྕགས་སྒྲོག་དང༌། རྡོ་རྗེ་འབེབས་པའོ། །
དེ་ནས་ཕྱིའི་ཤར་ལྷོ་ལ་སོགས་པའི་གྲྭ་བཞིར། རྡོ་རྗེ་བདུག་པ་

མ་དང་། རྡོ་རྗེ་མེ་ཏོག་མ་དང་། རྡོ་རྗེ་མར་མེ་མ་དང་། རྡོ་རྗེ་
དྲི་ཆབ་མ་སྟེ་རྩ་བའི་ལྷ་རྣམས་དང༌། རི་མོར་བཞུགས་པ་ལ།
ཤར་ཕྱོགས་ཀྱི་ལོགས་ལ་བྱམས་པ་ལ་སོགས་པའི་བསྐལ་
བཟང་གི་སེམས་དཔའ་ཉིས་བརྒྱ་དང་ཞེ་དགུ། ལྷོ་ཕྱོགས་ཀྱི་
ལོགས་ལ་དཔལ་སྦས་ལ་སོགས་པའི་སེམས་དཔའ་ཉིས་བརྒྱ་
དང་ཞེ་དགུ །ནུབ་ཕྱོགས་ཀྱི་ལོགས་ལ་ཡེ་ཤེས་གྲགས་པ་ལ་
སོགས་པའི་སེམས་དཔའ་ཉིས་བརྒྱ་དང་ཞེ་དགུ་བྱང་ཕྱོགས་
ཀྱི་ལོགས་ལ་སྤྱན་སྡུག་པའི་ཞལ་ལ་སོགས་པའི་སེམས་དཔའ་
ཉིས་བརྒྱ་དང་ཞེ་དགུ་རྣམས་བཀོད་པའི་ཁྱད་པར་དང་
བཅས་ཏེའོ། །སྒོ་དང་ཕྱོགས་གཞན་གྱི་དཀར་གསལ་རྣམས་ཀྱི་
གཡས་གཡོན་གྱི་ལོགས་ལ། དཀྱིལ་འཁོར་གྱི་ལྷ་ཚོགས་ལ་
མཆོད་པའི་ལྷ་མོ་རིག་མ་བཅུ་དྲུག་དང་། དེ་རྣམས་ཀྱི་སྟེང་
ན་ཡང་རྡོ་རྗེ་ལྕགས་ཀྱུ་ལ་སོགས་པའི་ཕྱིའི་སྒོ་བ་བཞི་རྣམས་
བཞུགས་ཤིང༌། གཞལ་མེད་ཁང་པ་དེའི་སྟེང་ཕྱོགས་མདོག་
དང༌། རྩིག་པ་ལྔ་སྦྲག་རྐོས་རིས་ཀྱི་ཚུལ་དུ་བཀོད་པ་སོགས་
གཞན་ལས་ཁྱད་པར་དུ་འཕགས་པས་སྒྱུ་འཕྲུལ་གྱི་སྣང་
བརྙན་དུ་མཆོད་པའི་སྤྲིན་ཕུང་དང་བཅས་ཏེ་བཞུགས་པའོ། །
དེའི་སྟེང་ཐོག་བླ་མ་ལྷ་ཁང་ཞེས་པ་དབུས་ན་ཀ་རིང་བཞི་

དང་བཅས་པའི་ཀ་ཚད་བཅུ་དྲུག་གིས་ཕུབ་པ་ན། རྒྱུད་སྡེ་
ཆེན་པོ་བཞིའི་དབང་རྒྱུད་མན་ངག་དང་བཅས་པ་རྣམས་ཀྱི་
བླ་མ་བརྒྱུད་པ་རབ་འབྱམས་ཀྱི་སྐུ་བཞུགས་པ་ལས། ཐོག་
མར་རྒྱུད་སྡེ་རིན་པོ་ཆེ་རྣམས་ཀྱི་ཡང་སྙིང་། གསང་སྔགས་རྡོ་
རྗེ་ཐེག་པ་བ་རྣམས་ཀྱི་གསང་ལམ། གསུང་ངག་རིན་པོ་ཆེ་
ལམ་འབྲས་བུ་དང་བཅས་པའི་མན་ངག་གི་བླ་མ་བརྒྱུད་པའི་
སྐུ་རྣམས་འབུར་དོད་དུ་བཞུགས་པ་ལ། དབུས་ན་རིགས་
དྲུག་པ་ཁྱབ་བདག་རྡོ་རྗེ་འཆང་ཆེན་པོ་ཕུན་སུམ་ཚོགས་པ་
ལྔའི་བདག་ཉིད་དུ་བཞུགས་སོ། །དེའི་གཡས་གཡོན་གྱི་ཕྱོགས་
སྤེལ་ནས་རིམ་པ་བཞིན། རྒྱལ་བ་ཐམས་ཅད་བསྐྱེད་པར་
བྱེད་པའི་ཡུམ་རྡོ་རྗེ་བདག་མེད་མ་དང༌། ས་དྲུག་པ་མངོན་
དུ་གྱུར་པའི་རྣལ་འབྱོར་གྱི་དབང་ཕྱུག་བིརླ་པ་དང༌། བརྟུལ་
ཞུགས་ཀྱི་སྤྱོད་པས་ཚར་བཅད་པ་དང་རྗེས་སུ་འཛིན་པ་ལ་
དཔའ་བ་གྲུབ་ཆེན་ནག་པོ་པ་དང༌། བདེ་སྟོང་དབྱེར་མེད་
པའི་སྒྲ་སྒྲོག་པ་ལ་བརྩོན་པ་ཌ་མ་རུ་པ་དང༌། གཉིས་སྤངས་
ཀྱི་སྤྱོད་པས་གཞན་དོན་ལྷུར་ལེན་པ་ཨ་ཝ་དྷུ་ཏི་པ་དང་། ཁ
གདམས་པ་ཟབ་མོའི་བདུད་རྩིས་གངས་ཅན་པ་རྣམས་འཚོ་
བར་མཛད་པ་ག་ཡ་དྷ་ར་དང་། སྐད་གཉིས་སྨྲ་བའི་དབང་།

པོ་གསང་སྔགས་ཀྱི་བདག་པོ་འབྲོག་མི་ཤཱཀྱ་ཡེ་ཤེས་དང༌། བླ་
མ་ཉེ་བར་བསྙེན་པས་རང་གཞན་གྱི་དོན་གྲུབ་པ་སེ་སྟོན་
ཀུན་རིག་དང༌། ཏིང་ངེ་འཛིན་ཟབ་མོ་ལ་དབང་འབྱོར་ཡང་
སྦས་པའི་རྣལ་འབྱོར་ལ་གནས་པ་ཞང་སྟོན་ཆོས་འབར་དང༌།
འཇམ་པའི་དབྱངས་དང་གཉིས་སུ་མ་མཆིས་པ་བརྩེ་བ་ཆེན་
པོས་གདུལ་བྱ་རྗེས་སུ་འཛིན་པར་མཛད་པ་རྗེ་ས་སྐྱ་པ་ཆེན་
པོ་ཀུན་དགའ་སྙིང་པོ་དང་། ཤེས་བྱ་མཐའ་དག་ལ་མཁྱེན་
རབ་ཀྱི་སྣང་བ་རྒྱས་ཤིང་འཇའ་ལུས་ཀྱི་སྐུ་བརྙེས་པ་སློབ་
དཔོན་རིན་པོ་ཆེ་བསོད་ནམས་རྩེ་མོ་དང༌། རྒྱུད་སྡེ་མ་ལུས་
པ་ལ་མངའ་དབང་སྒྱུར་བས་རྡོ་རྗེ་འཛིན་པ་ཐམས་ཅད་ཀྱི་
རྗེ་བོར་གྱུར་པ་རྗེ་བཙུན་རིན་པོ་ཆེ་གྲགས་པ་རྒྱལ་མཚན་
དང༌། རྗེ་བཙུན་འཇམ་པའི་དབྱངས་ཀྱི་རྣམ་པར་འཕྲུལ་པ་
ས་སྐྱ་པཎྜི་ཏ་ཀུན་དགའ་རྒྱལ་མཚན་དཔལ་བཟང་པོ་དང་། །
མཁྱེན་རབ་དང་ཐུགས་རྗེའི་མངའ་བདག་ཆོས་ཀྱི་རྒྱལ་པོ་
འཕགས་པ་རིན་པོ་ཆེ་བློ་གྲོས་རྒྱལ་མཚན་དཔལ་བཟང་པོ་
དང༌། བླ་མ་རྡོ་རྗེ་སེམས་དཔའི་ངོ་བོར་གཟིགས་ཤིང་བྱིན་
རླབས་ཀྱི་རྒྱུན་ཞུགས་པ་ཚོགས་སྒོམ་པ་ཀུན་དགའ་དཔལ་
དང་། འགྱུར་མེད་བདེ་ཆེན་གྱི་ཡེ་ཤེས་བླ་ན་མེད་པ་བརྙེས་

པ་ཉན་ཆེན་པ་བསོད་ནམས་བརྟན་པ་དང༌། གཅིག་ཏུ་
དབེན་པ་ལ་གཞོལ་བས་ཏིང་ངེ་འཛིན་གྱི་སྒོ་དུ་མ་ལ་དབང་
འབྱོར་བ་བྲག་ཕུག་པ་བསོད་ནམས་དཔལ་དང༌། མཁྱེན་
རབ་དང་ཐུགས་རྗེ་རྨད་དུ་བྱུང་བའི་ཅོད་པན་གྱིས་ཀུན་
མཁྱེན་གཉིས་པར་དབང་བསྐུར་བ་ཆོས་ཀྱི་རྗེ་དཔལ་ལྡན་བླ་
མ་དམ་པ་བསོད་ནམས་རྒྱལ་མཚན་དཔལ་བཟང་པོ་དང་། ལོ་
རིག་པའི་གནས་མ་ལུས་པ་ལ་དབང་འབྱོར་བ་ས་བཟང་པ་
བློ་གྲོས་རྒྱལ་མཚན་དང༌། མཁྱེན་པའི་དཀྱིལ་འཁོར་རབ་ཏུ་
རྒྱས་པའི་བདེན་པ་གཉིས་ཀྱི་གནས་ལུགས་ལྐོག་ཏུ་མ་གྱུར་
པའི་བདག་ཉིད། ཐེག་ཆེན་ཆོས་ཀྱི་རྒྱལ་པོ་ཀུན་དགའ་བཀྲ་
ཤིས་དང་། གསང་སྔགས་རྒྱ་མཚོའི་ཕ་རོལ་སོན་ཞིང་བསྟན་
སྲུང་རྣམས་ཀྱི་ཕྲིན་ལས་ཐོགས་པ་མེད་པར་སྒྲུབ་པ་མཐུ་
སྟོབས་ཀྱི་དབང་ཕྱུག་བྲག་ཐོག་ཆོས་རྗེ་བསོད་ནམས་བཟང་
པོ་དང༌། མི་འཕྲོག་པའི་མཁྱེན་རབ་དང་ཐུགས་རྗེ་ཚད་མེད་
པའི་འབྱུང་གནས་དཀྱིལ་འཁོར་ཀུན་གྱི་ཁྱབ་བདག་རིགས་
ཐམས་ཅད་ཀྱི་གཙོ་བོ་རྡོ་རྗེ་འཆང་དང་དབྱེར་མ་མཆིས་པ་
རྗེ་བཙུན་ཆོས་ཀྱི་རྗེ་ཐམས་ཅད་མཁྱེན་པ་རྡོ་རྗེ་གདན་པ་
ཆེན་པོ་ཀུན་དགའ་རྣམ་རྒྱལ་དཔལ་བཟང་པོའི་ཞབས་

རྣམས་སོ། །སྐུ་འདི་དག་ནི་སྒྲུབ་དུས་བཟོ་ཁང་མཐིལ་དུ་
བགྱིས་ཏེ་ལེགས་པར་གྲུབ་ནས། གནས་འདི་རུ་བཅའ་བདེ་
བར་སྤྱན་དྲངས་པ་ཡིན་པ་ལ། ཕྱིས་རྗེས་བཙུན་དམ་པ་ཉིད་
ཀྱི་གསེར་སྐུ་ཚད་མ་ད་ལྟ་ཀུན་དགའ་ར་བའི་དབུས་ན་
བཞུགས་པ་འདི་བཞེངས་དུས། གོས་རྒྱུད་ལ་སོགས་པའི་དཔེ་
བླང་བའི་ཕྱིར། བདག་ཉིད་ཆེན་པོ་ས་སྐྱ་པཎྜི་ཏའི་སྐུ་འདི་
ནུབ་ཀྱི་སྒོ་མང་མདུན་དུ་སྤྱན་འདྲེན་པར་བརྩམས་པ་ན། ལ་
ཐབས་འཕྲུལ་ཇི་ལྟར་བྱས་ཀྱང་ཅུང་ཟད་ཙམ་ཡང་གཡོ་བར་
མ་ནུས་པས། ངོ་མཚར་རྨད་དུ་བྱུང་བའི་གནས་སུ་གྱུར་པ་
ཡིན་ནོ། །དེ་ལྟ་བཞུགས་པ་སོ་སོར་གང་འོས་ཀྱི་སྐུའི་རྣམ་
འགྱུར་ངོ་མཚར་བ་ལས་ཀྱང་ཆེས་ངོ་མཚར་བའི་མངོན་སུམ་
པའི་སྣང་ཚུལ་སྤྱན་གྱི་གཟིགས་པ་སྒྱུར་བ་དང་། གསུང་གི་སྒྲ་
དབྱངས་སྩལ་བཞིན་པའི་ཉམས་དང་ལྡན་པ་བྱིན་རླབས་ཀྱི་
གཟི་འོད་དང་བཅས་པ་རྣམས་ལ་གོ་ལིང་ཁྱད་པར་ཅན་གྱི་
ན་བཟའི་བརྩེགས་དུ་མ་དང་། རྒྱའི་རྡོ་རྗེ་དྲིལ་བུ་སོགས་
མཆོད་ཆ་ཚང་མ་རེ་དང་བཅས་པ། གཞན་ཡང་རིན་པོ་ཆེ་
གསེར་ཟངས་ལས་གྲུབ་པའི་བླ་མ་དེ་དག་གི་སྐུ་ཚད་ཅུང་
གཞོན་པ་ཚར་གཅིག་ཁྲི་ན་བཟའ་དང་བཅས་ཏེ་བཞུགས་

པའོ། །རི་མོར་བཀོད་པ་ལ། ཤར་གྱི་ངོས་ལ་དཔལ་བརྟག་པ་
གཉིས་པའི་རྒྱུད་དང༌། གསང་བ་འདུས་པ་འཇམ་པའི་རྡོ་རྗེ་
དང་མི་བསྐྱོད་རྡོ་རྗེ། ཚེ་དཔག་མེད་ལྷ་དགུ་མ་གསུམ་གྱི་
དབང་གི་བླ་མ་བརྒྱུད་པ། བྱང་གི་ངོས་ལ་དཔལ་དུས་ཀྱི་ས་
འཁོར་ལོའི་ཆོས་སྟོན་པ་པོ་ཤཱཀྱའི་རྒྱལ་པོ་དང་བྱང་ཤམྦྷ་ལར་
བྱོན་པའི་སྤྲུལ་པའི་ཆོས་རྒྱལ་རིགས་ལྡན་སུམ་ཅུ་རྩ་གསུམ་
དང་བཅས་པའི་བླ་མ་བརྒྱུད་པ་དང་། རྣལ་འབྱོར་རྒྱུད་ཀྱི་ས་
དབང་བརྒྱུད། གཞན་ཡང་གསུང་གི་བདུད་རྩི་བཞེས་པའི་བླ་
མ་ཕལ་ཆེ་བ། རྒྱལ་པོ་ཆེན་པོ་སྡེ་བཞི། ཛམྦྷ་ལ་སེར་ནག་དང་
བཅས་པ་རྣམས། ལྷོའི་ངོས་ལ་དཔལ་འཁོར་ལོ་བདེ་མཆོག་
དང༌། གཤིན་རྗེ་གཤེད་དམར་པོ། རྡོ་རྗེ་འཇིགས་བྱེད། རྡོ་རྗེ་
ཕུར་པ་རྣམས་ཀྱི་དབང་གི་བླ་མ་བརྒྱུད་པའི་རིམ་པ། ནུབ་
ངོས་ཀྱི་གཡས་ཡོན་ལ་བསྟན་སྲུང་རྣམས་ཀྱི་གཙོ་བོར་གྱུར་
པའི་དཔལ་རྡོ་རྗེ་ནག་པོ་ཆེན་པོ་གུར་མགོན་པོ་དང་། མཐུ་
རྩལ་རྨད་དུ་བྱུང་བའི་གཉན་གྱི་མགོན་པོ་ཞལ་བཞི་པ་གཉིས་
ཀྱི་རྗེས་གནང་གི་བླ་མ་བརྒྱུད་པའི་རིམ་པ། སྒོ་མངས་ཀྱི་གོང་
ལ་གུར་མགོན་གྱི་བརྒྱུད་རིམ་ལས་འཕགས་པ་རིན་པོ་ཆེ་ཕྱིན་
ཆད་ཀྱི་པུ་ཏྲ་ལྕམ་སྲིང་གི་ཁྱད་པར་གྱི་རྗེས་གནང་གི་བླ་མའི་

བརྒྱུད་རིམ་རྣམས་སོ། བླ་མ་རབ་འབྱམས་རྒྱ་མཚོའི་དབུས་
སུ་སླད་ནས་འོག་ཏུ་བཀོད་པ་ལྟར། ཡིད་བཞིན་ནོར་བུའི་
གདུང་ཁང་རིན་པོ་ཆེ་བཞུགས་སུ་གསོལ་ཏེ། དེ་ལྟ་བུའི་བླ་ན་
མེད་པའི་ཆོས་ཀྱི་ཕོ་བྲང་ན། ལྷ་དང་མི་ལ་སོགས་ཀྱི་མཆོད་
པའི་ཡོ་བྱད་གཞལ་དུ་མེད་པ་ནམ་མཁའ་མཛོད་ལ་དབང་
འབྱོར་པ་ལྟ་བུས་དུས་ཡུན་དུ་མཆོད་པ་དང་བཅས་པའོ། །
དབུས་ཀྱི་ཀ་རིངས་བཞིས་ཕུག་པའི་སྟེང་ན་གན་ཇི་ར་ཛམྦུ་
ཆུ་བོའི་གསེར་འོད་ཕྱོགས་ཀུན་ཏུ་འཕྲོ་བ་ཆེས་མཐོ་བས་
མཛེས་པར་བྱས་པའོ། གློ་འབུར་བྱུང་མ་མགོན་ཁང་ཆེན་མོ་
ཀ་ཆེན་བཞིས་ཕུབ་པའི་གུང་ན། རྡོ་རྗེ་འཆང་གི་སྤྱན་སྔར་
བསྟན་པ་སྲུང་བར་དམ་བཅས་པའི་བསྟན་སྲུང་ཀུན་གྱི་གཙོ་
བོ། རྡོ་རྗེ་ནག་པོ་ཆེན་པོ་གུར་གྱི་མགོན་པོ་སྲིན་པོ་ཁྲོས་པའི་
ཆ་ལུགས་ཆེར་འབར་བ་འཇིགས་ཤིང་འཇིགས་པར་མཛད་
པའི་ཉམས་ཅན། དེ་ལས་སྤྲུལ་པའི་གཡས་ན་བྱ་ནག་འཕུར་
ཞིང་ལྡིང་བ། གཡོན་ན་ཁྱི་ནག་ཁང་ཞིང་ཟ་བ། རྒྱབ་ན་
ལྕགས་སྤྱང་འདུར་ཞིང་རྒྱུག་པ། མདུན་ན་མི་ནག་གནམ་དུ་
འོ་དོད་འབོད་པ། སྟེང་ན་མཁའ་ལྡིང་སྔོན་པོ་ལྡིང་ཞིང་
འཁོར་བ་སྟེ། ཕོ་ཉ་ལྔ་སྤྲུལ་དང་བཅས་ཡེ་ཤེས་ཀྱི་མེ་དཔུང་

འབར་བའི་ཀློང་ན་བཞུགས་པ་དང༌། དེའི་གཡས་ཕྱོགས་ཀྱི་
རྩིག་པའི་ཁང་བུ་ན། བདག་ཉིད་ཆེན་པོ་ས་སྐྱ་པཎྜི་ཏའི་
ཤངས་མཚལ་ལས་གྲུབ་པའི་དཔལ་གཉན་གྱི་མགོན་པོ་ཞལ་
བཞི་ཡོངས་རྫོགས་ཀྱི་བྲིས་སྐུ་འཕགས་པ་རིན་པོ་ཆེའི་ཕྱག་
ནས་ངོ་མཚར་བའི་བྱིན་རླབས་ཀྱི་རྒྱུན་དང་ལྡན་པ་ལ། ཐོད་
པ་དང་མཚན་ལྡན་གྱི་གཏོར་སྣོད་དུ་གཏོར་ཚོགས་དང་
བཅས་ཏེ། སྒྲུབ་ཡིག་རྣམས་ནས་ཇི་ལྟར་བཤད་པ་བཞིན་
གཙུག་ལག་ཁང་འདིའི་གནས་གཏད་བཀའ་བསྒོ་ལེགས་པར་
མཛད་ནས་བཞུགས་སུ་གསོལ་ཞིང་། སྒོའི་ཕྱི་ངོས་སུ་དགྱེས་
པ་རྡོ་རྗེ་དཔའ་བོ་གཅིག་པའི་སྐུས་བརྒྱན་པ་ལ་ཕྱག་རྒྱས་
བཏབ་སྟེ། སླད་ནས་གཡོ་བ་དང༌། མཐོང་བ་དང་བྲལ་བ་
ཉིད་དོ། །གཙོ་བོའི་གཡས་ཕྱོགས་ནས་རིམ་པ་བཞིན་བདུད་
དམག་ཉི་ཁྲི་ཆིག་སྟོང་བརླག་པར་བྱེད་པ་བཀའ་ཉན་གྱི་གཙོ་
བོ་གནོད་སྦྱིན་ཡབ་དང་། དམ་ཉམས་རྣམས་ཀྱི་ཤ་ལ་དགའ་
ཞིང་ཁྲག་ལ་རོལ་བ་གནོད་སྦྱིན་ཡུམ་དང་། སྲིད་པ་གསུམ་པོ་
ཞལ་དུ་འདྲེན་པ་ཤར་གྱི་སྒོ་མ་སེང་གདོང་མ་སྟག་དང་བྱ་
ནག་སོགས་ཀྱི་སྤྲུལ་པ་དང་བཅས་པ། དུར་ཁྲོད་རྣམས་སུ་
ཁྲག་ལ་སྲེད་པ་ལྷོའི་སྒོ་མ་གཟིག་གི་གདོང་ཅན་སྤྱང་ཀི་ཁྱུང་

སོགས་ཀྱི་སྤྲུལ་པ་དང་བཅས་པ། ཁམས་གསུམ་པོ་ཅིག་ཅར་
གཟིགས་པ་ནུབ་ཀྱི་སྒོ་མ་དོམ་གྱི་གདོང་ཅན་མ་གླང་པོ་དང་
མཁའ་ལྡིང་སོགས་ཀྱི་སྤྲུལ་པ་དང་བཅས་པ། སྡེ་བརྒྱད་
ཡོངས་ལ་དབང་བསྒྱུར་བ་བྱང་གི་སྒོ་མ་དྲེད་གདོང་མ་གཡག་
དང་ཁྱུང་སོགས་ཀྱི་སྤྲུལ་པ་དང་བཅས་པའོ། །གཙོ་བོའི་
གཡོན་ཕྱོགས་ནས་རིམ་པ་བཞིན། མཁའ་འགྲོ་སྤྱིའི་ཡུམ་ཨེ་
ཀ་ཛ་ཊི་དང་། ཁམས་གསུམ་ཟིལ་གྱིས་གནོན་ཅིང་ཁྱད་པར་
འདོད་པའི་ཁམས་ལ་དབང་བྱེད་པ་དཔལ་ལྡན་ལྷ་མོ་ཆུ་སྲིན་
གདོང་མའི་འཁོར་དང་བཅས་པ། མགོན་པོ་ཉིད་ཀྱི་ཐུགས་
ལས་སྤྲུལ་པའི་སྲས་དམ་ཅན་བུ་ལྟར་སྐྱོང་བ་པུ་ཏྲ་ནག་པོ་
དང༌། དགྲ་དགེགས་ཁྲམ་ལ་འདེབས་པའི་དཔའ་བོ་གཏུམ་
པོ་ཆེན་པོ་བྷ་ཊ་དང༌། དམ་ཉམས་ཀྱི་ཤ་ཁྲག་གི་དྲི་ཚོར་ན་
རྐན་སྒྲ་རྡེབ་ཅིང་རྒྱུག་པ་ལ་བརྩོན་པ་སྲིང་མོ་ཁྲག་མིག་མའོ། །
ཡར་ཁྱུའི་ནུབ་ཀྱི་གདོང་ན་མདུན་གྱི་རུ་འདྲེན་བུད་མེད་ནག་
མོ་ཁྲོས་པ། དེའི་རྒྱབ་ན་གཡས་ཀྱི་རུ་འདྲེན་སྐྱེས་པ་སྟག་ཆས་
ཀྱིས་བརྒྱན་པ། ཤར་གྱི་གདོང་ན་གཡོན་གྱི་རུ་འདྲེན་དགྲ་
བཅོམ་མཁར་གསིལ་ཐོགས་པ། དེའི་རྒྱབ་ན་རྒྱབ་ཀྱི་རུ་
འདྲེན་སྔགས་ནག་ཕུར་བུ་ཐོགས་པའོ། །ཀ་གདོང་གཡས་

གཡོན་གཉིས་ན་ནག་པོ་ཆེན་པོ་ལྕམ་དྲལ་གྱི་འཆམ་སྐུ་ཁམས་
གསུམ་ཟིལ་གྱིས་གནོན་པ་མེ་འབར་མར་གྲགས་པ་གཉིས་
བཞུགས་སོ། །དེ་ཡང་སྔར་གཙུག་ལག་ཁང་བཞེངས་དུས་ཀྱི་
ལག་དཔོན་དང༌། ཕྱིས་དཀོན་གཉེར་དཔོན་མཛད་པའི་རིག་
འཛིན་གུ་རུ་སངས་རྒྱས་ཞེས་པ་སྐབས་ཤིག་ན་བར་ཆད་ཀྱི་
རྣམ་པས། ཐེམ་མི་འདའི་མཆོད་རྫས་ཁམ་ཆེ་བ་འགའ་ཤས་
ཁྱེར་དེ་ཕྱོགས་གཞན་དུ་བྱོན། དེ་དག་ཏུ་འཚུབ་འགྱུར་གྱི་
རྣམ་པ་ཆེ་བས། སླར་བཤགས་སྔ་མ་དང་བཅས་ཏེ་མ་ཚང་བ་
མེད་པར་ཕུལ་ན་ཡང་། དེ་རྗེས་འཆམ་སྐུ་ཆེ་བའི་ཞལ་རས་
ལ་དྲི་ཕྱིས་བྱས་དུས་ཞལ་ནས་མེ་མངོན་སུམ་དུ་འབར་བས་
སྡངས་ཤིང་སྐྲག་པར་གྱུར་ལ། དེ་ནས་མི་རིང་བར་སྐུ་ཚེའི་
འདུ་བྱེད་བཏང་བས་དེ་ཕྱིན་ཆད་ནས་མེ་འབར་མར་གྲགས་
པ་ཡིན་ནོ། །དེ་གཉིས་ཀྱི་སྐུ་མདུན་ན་བསྟན་པ་སྤྱིའི་དགྲ་
བགེགས་སོགས་ཞིང་བཅུ་ཚང་བ་བཀུག་སྟེ་སྒྲོལ་བར་བྱེད་
པའི་འབྲུབ་ཁུང་ཟབས་སུ་འདོམ་གང་ཙམ་ངོས་རྣམས་ལ་རོ་
སོལ་དང་གྲི་ཁྲག་གིས་བྱུགས་པ། སྟེང་དུ་གནམ་སྒོས་བཅད་
པ་དང་བཅས་པའི་བཀོད་པ་དང༌། སྐུ་ཐམས་ཅད་ནི་ཁྲོ་ལ་
རྔམ་པ་འཇིགས་པའི་ཉམས་ཅན་དུ་བཞུགས་པའི་མགོན་

པོའི་ཁང་པ་ལོགས་རྣམས་ལ་དུར་ཁྲོད་རོལ་བའི་བཀོད་རིས་
བསམ་གྱིས་མི་ཁྱབ་པས་བརྒྱན་པ། དེར་བགྲོད་པ་ཙམ་གྱིས་
བག་ཚ་ཞིང་སྐྱི་གཡའ་བ་སྔངས་པར་བྱེད་པ་བསིལ་བ་ཚལ་
ཆེན་ལྟ་བུའི་གནས་ཆེན་ན། རྒྱུན་གཏོར། རྟག་གཏོར། ཐུན་
གཏོར་ལ་སོགས་པའི་གཏོར་ཚོགས་དང་། གོས་སྐུད་ནག་པོ་
འབའ་ཞིག་ལས་གྲུབ་པའི་མདོས་ཆེན་གསུམ་དང༌། གཞན་
ཡང་གོ་མཚོན། དར་ཕན། སྟག་གཟིག་ལ་སོགས་པའི་སྤྱན་
གཟིགས་སྣ་ཚོགས་པ་དང་བཅས་པའོ། །དེའི་སྟེང་གཞལ་ཡས་
ཁང་ཀ་བ་བཞི་གདུང་མིག་མང་རིས་སུ་བྲེས་པའི་འཕྲུལ་
འབུབས་དབུས་ཕྱུར་བུར་གྱུར་པའི་བཟོ་ཁྱད་ཅན་གྱི་གུང་ན།
རྗེ་བཙུན་དམ་པ་འདིའི་ཐུགས་དམ་གྱི་གཙོ་བོ་རྒྱུད་སྡེ་མ་
ལུས་པའི་སྙིང་པོ་ལས་ཀྱང་སྙིང་པོར་གྱུར་པ་དཔལ་ཀྱེ་རྡོ་
རྗེའི་ཞལ་ཕྱག་ཡོངས་རྫོགས་ཀྱི་གསེར་སྐུ་རྗེ་ཉིད་ཀྱི་སྐུའི་ཚད་
དང་མཐུན་པ། ལས་སྣ་ཚོགས་པའི་རིགས་བྱེད་ཀྱི་ལག་སོར་
ལས་ཐོན་པ་ལྟ་བུ། སྒེག་པ་ལ་སོགས་པའི་གར་གྱི་ཉམས་ཅན་
མིག་སྟོང་དང་ལྡན་པས་ལན་བརྒྱར་བལྟས་ཀྱང་ཚིམ་པའི་གོ་
སྐབས་དང་བྲལ་བ། རིན་པོ་ཆེ་མཆོག་གི་རྒྱན་ཕྲེང་ཚར་དུ་
དངར་བས་སྤྲོས་པ་གཙོ་བོར་བཞུགས་པའི་ཕྱོགས་མཚམས་

བརྒྱད་དུ་འཁོར་གྱི་ལྷ་མོ་དཀར་མོ་དང་། ཆོམ་རྐུན་མ་དང༌། །
རོ་ལངས་མ་དང་། ཟ་ཕོད་མ་དང་། སྦོས་མོ་དང་། རི་ཁྲོད་མ་
དང༌། གདོལ་པ་མོ་དང་། གཡུང་མོ་རྣམས་ཀྱང་གསེར་སྐུ་
ཅུང་གཞོན་པས་བསྐོར་ཏེ་བཞུགས་སོ། །དེ་དག་གི་ཁྲིའི་འོག་
ན་ཡི་དམ་འདི་ཉིད་ཀྱི་རྡུལ་མཚོན་གྱི་དཀྱིལ་འཁོར་རྗེ་བླ་
མས་སྒྲུབ་ཅིང་མཆོད་པ་དུས་རྒྱུན་ལྡན་ལྟ་བུར་གནང་བའི་ངོ་
མཚར་བ་ཁྱད་པར་གྱི་བཞུགས་སྒམ་དང་བཅས་ཏེ་བཞུགས་
སུ་གསོལ་བ། གཞན་ཡང་ཁྲུ་གང་བའི་གསེར་སྐུ་ལ། བཅོམ་
ལྡན་འདས་ཀྱེ་རྡོ་རྗེ། དཔལ་དུས་ཀྱི་འཁོར་ལོ། འཁོར་ལོ་བདེ་
མཆོག་རྣམས་ཀྱི་སྐུ་ཞལ་ཕྱག་ཡོངས་རྫོགས་བཞུགས་ཁང་
སོགས་བཟོའི་ཁྱད་པར་དང་བཅས་པའོ། །གཙོ་བོའི་སྐུ་
མདུན་རྒྱུད་སྡེ་རྣམས་ཀྱི་དགོངས་པ་མཐར་ཐུག་དཔལ་ས་སྐྱ་
པའི་རྗེ་བཙུན་རྣམས་ཀྱི་གྲུབ་པའི་མཐའ་ལེགས་པར་བཤད་
པ་ཇི་ལྟ་བ་བཞིན་གྱི་དགྱེས་པ་རྡོ་རྗེའི་རྟེན་དང་བརྟེན་པར་
བཅས་པའི་བློས་བསླང་ཆོས་ཀྱི་དབྱིངས་ཀྱི་དཀྱིལ་འཁོར་
མངོན་སུམ་པ་ལྟ་བུའོ། །དེ་ནས་རི་མོར་བཀོད་པ་ལ། གུང་གི་
དབུས་ན་དགྱེས་པ་རྡོ་རྗེ་ཐོད་པ་ཅན། གུར་རིགས་བསྡུས་
པའི་རྡོ་རྗེ་མཁའ་འགྲོ་ལ་སོགས་པ་མཁའ་འགྲོ་ལྔ། དེའི་

གཡས་ཕྱོགས་ནས་རིམ་པ་བཞིན། དཔལ་སངས་རྒྱས་ཐམས་
ཅད་དང་མཉམ་པར་སྦྱོར་བ། དཔལ་དུས་ཀྱི་འཁོར་ལོ། ། ། །
དཔལ་གསང་བ་འདུས་པ་མི་སྐྱོད་རྡོ་རྗེ་དང་འཇམ་པའི་རྡོ་རྗེ།
དཔལ་གཤིན་རྗེའི་གཤེད་དམར་པོ། དཔལ་རྡོ་རྗེ་འཇིགས་
བྱེད། དཔལ་གཤིན་རྗེའི་གཤེད་དགྲ་ནག་པོ། དཔལ་ཕྱག་ན་
རྡོ་རྗེ་འཁོར་ལོ་ཆེན་པོ། དཔལ་ཡང་དག་རྣམས་སོ། །གཡོན་
ཕྱོགས་ནས་རིམ་པ་བཞིན་དཔལ་རྡོ་རྗེ་གདན་བཞི་པ། ་དn
དཔལ་ཀྱེ་རྡོ་རྗེ་མཚོན་ཆ་ཅན། དཔལ་འཁོར་ལོ་བདེ་མཆོག །ཡ
དཔལ་ཁ་སྦྱོར་རྡོ་རྗེ་སེམས་དཔའ། དཔལ་སྒྱུ་མ་ཆེན་མོ། ཁ་
དཔལ་སངས་རྒྱས་ཐོད་པ། དཔལ་ལྷ་མོ་རིག་བྱེད་མ། དཔལ་
ཕྱག་ན་རྡོ་རྗེ་འབྱུང་པོ་འདུལ་བྱེད། སྒོའི་གཡས་ན་རྡོ་རྗེ་ཕུར་
པ། རྒྱལ་ཆེན་རྣམ་སྲས་སེར་ཆེན། གཡོན་ན་གནོད་སྦྱིན་རྡོ་རྗེ་
བདུད་འདུལ་རྣམས་རང་རང་གི་འཁོར་ཚོགས་དང་བཅས་པ།།
སྒོ་གོང་ན་གཙུག་ཏོར་དྲི་མ་མེད་པ། དེའི་གཡས་གཡོན་ན་
ཕྱག་ན་རྡོ་རྗེ་འགྲོ་བཟང་དང༌། ཁང་བུ་བརྩེགས་པའོ། །དེ་ལྟ་
བུའི་ཆོས་ཀྱི་དབྱིངས་ཀྱི་ཕོ་བྲང་དེ་ན་ཡང་། རིན་པོ་ཆེ་
དངུལ་ལས་གྲུབ་པའི་དཔལ་དུས་ཀྱི་འཁོར་ལོ་ནས་གསུངས་
པའི་ཕྱག་ཚད་ཇི་ལྟ་བའི་བུམ་པ་བཅུ་ཕྲག་གཅིག་ལ་སོགས་

པ་མཆོད་པའི་ཡོ་བྱད་དཔག་ཏུ་མེད་པ། སྟེང་དུ་གན་ཇི་ར་
དང་རྔ་ཐུག་དུ་མས་བརྒྱན་པར་བྱས་པའོ། །དེའི་མདོའི་
བཀོད་རིས་ལ། མཁས་གྲུབ་ཆེན་པོ་མཁན་ཆེན་གཡག་པ་
དང༌། རོང་སྟོན་ཤེས་བྱ་ཀུན་རིག་གཉིས་ཀྱི་སྐུ་འདྲ་ཆོས་ར་མ།
བདག་ཉིད་ཆེན་པོ་ས་པཎ་གྱིས་བསམ་ཡས་སུ་ཕྱག་བྲིས་སུ་
བཏབ་པའི་འཇམ་དབྱངས་ཕྱག་མཚན་སྙན་དངགས་དང་
བཅས་པའི་བཀོད་པ། སྒྲ་ཀ་ལཱ་པའི་གླེང་གཞི་རྣམས་སོ། །
ཐར་ཐོག་ཞལ་རས་ལྷ་ཁང་གི་འགྲམ་གཡས་ན་ཕྱག་དཔེ་ཁང་
ཀ་བཞི་མ་ན་རྒྱལ་བའི་བཀའ་དྲི་མ་མེད་པ་ཁ་བ་ཅན་དུ་
འགྱུར་བ་མ་ལུས་པ་རྣམས་དང༌། དེ་རྣམས་ཀྱི་དགོངས་
འགྲེལ་བསྟན་བཅོས་འགྱུར་རོ་ཅོག་དང་། པཎ་ཆེན་ཤཱཀྱ་
ཤྲཱིས་རྒྱ་གར་ནས་ཡུམ་རྒྱས་པ་ལ་རྒྱ་དཔེ་པོ་ཏི་བཞིར་བྱས་
ནས་གདན་དྲངས་པ་ས་སྐྱར་བདག་ཉིད་ཆེན་པོ་ས་སྐྱ་པཎྜི་
ཏའི་ཕྱག་དཔེ་ཁང་དུ་བཞུགས་པ་ལས་འཕྲོས་པའི་པོ་ཏི་
གཅིག་དང༌། སྙེ་ཐང་ཆོས་རྫོང་ནས་ཆོས་རྗེ་བླ་མའི་ཕྱག་དཔེ་
དུས་འཁོར་གྱི་རྒྱ་དཔེ་གཅིག་གིས་གཙོས་པའི་རྒྱ་དཔེ་ཁ་ཤས།
དཔལ་ས་སྐྱ་པའི་རྗེ་བཙུན་ཁུ་དབོན་གྱི་བཀའ་འབུམ་ཚར་
གཉིས། ཆོས་རྗེ་བླ་མ་དང་ཐེག་ཆེན་ཆོས་ཀྱི་རྒྱལ་པོའི་བཀའ་

འབུམ། བྲག་ཐོག་ཆོས་རྗེ་དང་རྗེ་བཙུན་དམ་པ་འདི་ཉིད་ཀྱི་
བཀའ་འབུམ། བུ་སྟོན་རིན་པོ་ཆེ་དང་ཐམས་ཅད་མཁྱེན་པ་
བྱམས་པ་གླིང་པའི་བཀའ་འབུམ། གཞན་གསང་སྔགས་
གསར་རྙིང་། མདོ་ཕྱོགས་སོགས་ཀྱི་གསུང་རབ་གལ་ཆེ་བ་མ་
ཚང་བ་མེད་པ་བཞུགས་སོ། །འགྲམ་གཡོན་ན་སྔགས་ཆས་
ཁང་པ་ཀ་བཞི་མར། བཅོམ་ལྡན་འདས་རྡོ་རྗེ་ཕུར་བའི་ཕྲ་
ཕྱག་གི་ཞལ་འབག་སོགས། གསང་སྔགས་གསར་རྙིང་གི་ཕྱག་
བཞེས་སྐྱོང་བ་ལ་དགོས་པའི་ཆ་ལག་མ་ཚང་བ་མེད་པས་
གང་བ། གཙང་ཁང་གི་ངོས་གཉིས་ལ་འཛམ་གླིང་མཛེས་
པར་བྱེད་པའི་རྒྱན་དྲུག་མཆོག་གཉིས། སེང་གདོང་གཡས་
གཡོན་ལ་རྗེ་ས་སྐྱ་པ་ཆེན་པོ་དང་རྣལ་འབྱོར་དབང་ཕྱུག་
ཞལ་སྤྲོད། བར་སྐོར་གྱི་ཕྱི་ནང་ལ་རྒྱལ་བ་མི་འཁྲུགས་པ་དང་།།
སངས་རྒྱས་འོད་དཔག་མེད་གཉིས་སྟོང་སྐུ་དང་བཅས་པ་
རྣམས་རི་མོར་བཀོད་པའོ། །གློ་འབུར་ལྷོ་མ་སྔགས་ཁང་ཆེན་
མོ་ཀ་ཆེན་གཉིས་ཀྱིས་ཕུབ་པའི་གུད་ན་བཅོམ་ལྡན་འདས་རྡོ་
རྗེ་འཇིགས་བྱེད་རྭ་ལུགས་དང་མཐུན་པ་ཞལ་ཕྱག་ཡོངས་སུ་
རྫོགས་པ་རྔམ་ཞིང་འཇིགས་པའི་ཉམས་ཅན་དང་། གཡས་
ཕྱོགས་ནས་རིམ་པས། བཅོམ་ལྡན་འདས་རྡོ་རྗེ་གཞོན་ནུ་

ཕྲིན་ལས་ཐམས་ཅད་ལ་དབང་འབྱོར་བ་དང༌། བཀའ་སྲུང་
བདུད་རྒྱལ་ནག་པོ་ཐོད་པའི་ཕྲེང་བ་དང་། དམ་ཅན་གྱི་སྲུང་
མ་དཀར་མོ་ཉི་ཟླ་ཉི་སྟོང་གི་ཕྲེང་བ་ཅན་རྣམས། གཡོན་
ཕྱོགས་ནས་རིམ་པས། དཔལ་དུས་ཀྱི་འཁོར་ལོའི་སྲུང་མ་
བཅོམ་ལྡན་འདས་རྡོ་རྗེ་ཤུགས་ཁྲོ་བོའི་རྒྱལ་པོ་རྣམས་ལ་
དབང་བསྒྱུར་བ་དང༌། འཆི་བདག་ཡི་དྭགས་ཀྱི་བདག་པོ་
ཆོས་རྒྱལ་ལས་ཀྱི་གཤིན་རྗེ་དང་། སྐྱེ་འགྲོ་ཀུན་གྱི་སྲོག་ལ་
དབང་བྱེད་པ་ལྷ་མོ་ནག་མོ་ཙ་མུཎྜི་རྣམས་སྒྲུབ་པ་པོ་ལ་རྣམ་
གཉིས་ཀྱི་དངོས་གྲུབ་སྩོལ་ཞིང་། ཉམས་པའི་རུ་ཏྲ་སྒྲོལ་བ་ལ་
དཔའ་བའི་ཉམས་དང་ལྡན་པར། དུར་ཁྲོད་འཇིགས་སུ་རུང་
བའི་བཀོད་རིས་ཕུན་སུམ་ཚོགས་པའི་དབུས་ན་བཞུགས་
པའི་སྤྱན་སྔར་མཆོད་གཏོར་སྤྱན་གཟིགས་སོགས་བསམ་གྱིས་
མི་ཁྱབ་པ་དང་བཅས་པའོ། །འདིའི་གཙོ་བོའི་རུས་ཤིང་
འཛུགས་པའི་བཀའ་བཀོད་གནང༌། ཡི་དམ་གྱི་སྐུ་འདི་མྱུར་
དུ་འགྲུབ་པར་འགྱུར་བས། གྲུབ་དུས་ལན་འཕྲོད་གྱིས་ཞེས་
བཀའ་བསྩལ་ནས། རྗེ་བཙུན་དམ་པ་འདི་ཉིད་གཟིམས་སྤྱིལ་
དགའ་ལྡན་དུ་སྐུ་མཚམས་བཅད་རྒྱ་ལ་བཞུགས་པ་གནང་ངོ༌།།
དེ་ནས་ཟླ་བ་གཅིག་གི་ཁོངས་སུ་སྐུ་ཡོངས་སུ་རྫོགས་པ་

ལེགས་པར་གྲུབ་སྟེ། མཚོན་གདན་སྤྱན་འབྱེད་ཙམ་བྱས་ནས།
འདི་ལྟར་བགྱིས་ཡོད་པའི་ཞུ་བ་ཕུལ་དུས། དགྱེས་པ་ཆེན་པོ་
དང་བཅས་ཏེ་ཕྱག་ཕེབས་ནས། ཡི་དམ་གྱི་བྱིན་རླབས་དང་
རིག་བྱེད་ཀྱི་ཉེར་ལེན་ཟུང་དུ་ཆུད་པས་ལེགས་འདུག་ཅེས་
རབ་ཏུ་གནས་པ་བསྡུས་པ་ཙམ་གནང་ཞིང་། མཁྱེན་པའི་རྩེ་
མོ་བི་ཤྭ་ཀརྨ་གཉིས་པ་ལ་ཡང་གཟེངས་བསྟོད་དང་། གནང་
བྱིན་བཟང་པོ་གནང་ལ། སྒྲུབ་པའི་ཚུལ་བསྟན་པ་ཙམ་མ་
གཏོགས་རང་བྱོན་ཁོ་ནར་ངེས་ཏེ། ཕྱིས་ཤིང་མཁན་ཁ་ཅིག་
གིས་སྐྱོན་གྱིས་ལན་ཅིག་ལྡོག་རྣམས་ཇིབ་པའི་ཚེ་ཡང་སྐུ་ངོ་
བོ་ལ་ཅུང་ཟད་ཙམ་གྱིས་ཀྱང་ཉེས་སྐྱོན་མ་བྱུང་བས། ངོ་
མཚར་བ་ལས་ཀྱང་ལྷག་ཏུ་ངོ་མཚར་བའི་གནས་སོ། །དེའི་བླ་
ཕྱོགས་སྔགས་ཁང་སྟེང་ན་རྒྱལ་བ་ཐམས་ཅད་ཀྱི་གསུང་གི་
རྣམ་འཕྲུལ་རྗེ་བཙུན་འཇམ་དཔལ་དབྱངས་ཀྱི་གསེར་སྐུ་མི་
ཚད་མ་བལྟ་བས་ངོམས་པ་དང་བྲལ་བ་ཞིག་དང༌། གུང་གི་
ཆ་ལ་གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་
མན་ངག་གི་བླ་མ་བརྒྱུད་པའི་རིམ་པ་ཁྱབ་བདག་རིགས་དྲུག་
པ་རྡོ་རྗེ་འཆང་ནས། རྗེ་བཙུན་ཐམས་ཅད་མཁྱེན་པ་རྡོ་རྗེ་
གདན་པའི་བར་གྱི་བླ་མ་དམ་པ་ཉི་ཤུ་རྩ་གསུམ་གྱི་གསེར་སྐུ་

ཁྲུ་གང་བའི་ཚད་དུ་སོ་སོར་ཁྲི་བཞུགས་གདན་ན་བཟའ་དང་
བཅས་ཏེ་བཞུགས་པ་དང་། དེ་དག་གི་གཡས་ཕྱོགས་ན་རྗེ་
བཙུན་ཉིད་ཀྱི་ཡུམ་གྱི་དོན་དུ་བཞེངས་པར་མཛད་པའི་
བཅོམ་ལྡན་འདས་ཀུན་རིག་རྣམ་པར་སྣང་མཛད་ཀྱི་གསེར་
སྐུ་མི་ཚད་མ་ཕྲ་རྒྱན་དུས་གསུམ་ཁེགས་པས་སྤྲས་པ་ཁྲི་རྒྱན་
འབུབས་དང་བཅས་པ་དང༌། གཡོན་ཕྱོགས་ན་ཇོ་བོ་རྗེའི་
ཐུགས་དམ་ཐུབ་པ་གྲོང་ཁྱེར་མའི་ལི་དམར་ཆེས་ངོ་མཚར་བ་
ཁྱེའུ་ལོ་བརྒྱད་པའི་ཚད་ཁྲི་རྒྱབ་དང་བཅས་ཏེ་བཞུགས་ཤིང་།
རི་མོར་བཀོད་པ་ལ། གུང་ན་བཅོམ་ལྡན་འདས་རྡོ་རྗེ་
དབྱིངས། དེ་ནས་གཡས་ཕྱོགས་ནས་རིམ་པ་བཞིན་དཔལ་
མཆོག་རྡོ་རྗེ་སེམས་དཔའ། ཆོས་ཀྱི་དབྱིངས་གསུང་གི་དབང་
ཕྱུག །འཇམ་དཔལ་གསང་ལྡན། གཙུག་ཏོར་དྲི་མ་མེད་པ།
སྤྱན་རས་གཟིགས་ཁ་སར་པ་ཎི། །གཙུག་ཏོར་རྣམ་རྒྱལ། ༽
གཙུག་ཏོར་གདུགས་དཀར། ལྷ་མོ་ནོར་རྒྱུན་མ་དང༌། གཡོན་
ཕྱོགས་ནས་རིམ་བཞིན་ཀུན་རིག་རྣམ་སྣང་། བཅོམ་ལྡན་
འདས་ཤཱཀྱ་སེང་གེ། རྣམ་པར་སྣང་མཛད་མངོན་པར་བྱང་
ཆུབ་པ། རིག་སྔགས་ཀྱི་རྒྱལ་མོ་སོ་སོར་འབྲང་མ། ལྷ་མོ་
གཟའ་རྣམས་ཀྱི་ཡུམ། རྗེ་བཙུན་མ་འོད་ཟེར་ཅན་མ་རྣམས་

སོ་སོའི་འཁོར་ཚོགས་དང་བཅས་པ། སྒོའི་ཤར་ན་ཁྲོ་བོ་རྡོ་རྗེ་
གནོད་སྦྱིན་དང༌། ནུབ་ན་ཁྲོ་བོ་རྡོ་རྗེ་མེ་ལྟར་འབར་བའོ། །
གུང་གི་སྒོ་གོང་གཡས་གཡོན་ན་རྗེ་བཙུན་མ་སྒྲོལ་མ་དཀར་
མོ་དང་སྔོན་མོའོ། །ཤར་ནུབ་གྱི་སྒོ་གོང་གཉིས་ན་རྡོ་རྗེ་རྣམ་
པར་འཇོམས་པ་དང་ཁྲོ་བོ་རྨེ་བ་བརྩེགས་པའོ། བྱང་སྒོའི་
གོང་ན་འཕགས་པ་རིགས་གསུམ་མགོན་པོ་རྣམས་སོ། །དེ་ལྟ་
བུའི་གཞལ་མེད་ཁང་ཆེན་པོ་ན་མཆོད་པའི་རྫས་མ་ལུས་པས་
གཏམས་ཏེ་བཀོད་པའོ། །དེའི་སྒོ་དྲུང་གི་ཕྱི་ངོས་ཀྱི་ལོགས་
བྲིས་ལ། ལོ་ཆེན་རིན་ཆེན་བཟང་པོ། ཇོ་བོ་རྗེ་དཔལ་ལྡན་ཨ་
ཏི་ཤ་ཡབ་སྲས། བོད་ཆོས་རྒྱལ་མེས་དབོན་རྣམ་གསུམ་
རྣམས་གང་འོས་ཀྱི་བཀོད་རིས་ཕུན་སུམ་ཚོགས་པ་དང་
བཅས་སོ། །ཁྱམས་ཆེན་ཀ་ཆེན་དྲུག་ཅུ་རྩ་བཞིའི་ས་ལ། ཤིང་
བརྩེགས་ཕུན་སུམ་ཚོགས་པ་མཚལ་ཀ་མཐིང་གདུང་དང༌། འོ་
སྐྱང་ནུལ་མེ་ལོང་གི་ངོས་ལྟར་འཇམ་ཞིང་དྭངས་པའི་ཀུན་
དགའ་ར་བའི་ལོགས་བྲིས་ཀྱི་བཀོད་པ་ལ། གཙང་ཁང་གི་
ངོས་གཡས་ལ། རྗེ་ས་སྐྱ་པ་དཀར་པོ་རྣམ་གསུམ་གཙོ་བོར་
གྱུར་པ་ལ་གསུང་ངག་རིན་པོ་ཆེ་ལམ་འབྲས་བུ་དང་བཅས་
པའི་བརྒྱུད་པའི་རིམ་པའི་བླ་མ་རྣམས་ཀྱི་བསྐོར་བ་དང༌། 

གཡོན་ངོས་ལ་བདག་ཉིད་ཆེན་པོ་ས་སྐྱ་པཎྜི་ཏ། འཕགས་པ་
རིན་པོ་ཆེ། དཔལ་ལྡན་བླ་མ་དམ་པ་རྣམས་གཙོ་བོར་གྱུར་པ་
ལ་རྩ་རྒྱུད་ཀྱི་བརྒྱུད་པའི་བླ་མའི་རིམ་པ་རྣམས་ཀྱིས་བསྐོར་
བར་བཞུགས་སོ། དེ་གཉིས་ཀྱི་འོག་གི་གྲྭ་བཞི་ན་བཅོམ་ལྡན་
འདས་ཐུབ་པའི་དབང་པོ་སྐུ་བལྟམས་པ་དང་དུས་མཚུངས་
པར་འཁྲུངས་པའི་དུས་མཉམ་གྱི་རྒྱལ་པོ་གཟུགས་ཅན་སྙིང་
པོ་དང་། རྒྱལ་པོ་གསལ་རྒྱལ་དང་། རྒྱལ་པོ་ཤར་པ་དང་། །
རྒྱལ་པོ་གཏུམ་པོ་རབ་སྣང་དང་བཞི་སོ་སོའི་རྒྱན་ཆ་ལུགས་
ཀྱི་ཁྱད་པར་དང་བཅས་ཏེ་འགྲེང་བར་བཞུགས་སོ། །གནས་
དེའི་ཕྱིའི་ངོས་རིངས་སྐོར་ས་དང་བཅས་པ་ལ་སྟོན་པ་ཡང་
དག་པར་རྫོགས་པའི་སངས་རྒྱས་ཀྱི་སྐྱེས་པའི་རབས་ཤིན་ཏུ་
རྒྱས་པ་དཔག་བསམ་འཁྲི་ཤིང་དུ་གྲགས་པ་ཡབ་རྒྱལ་པོ་དགེ་
བའི་དབང་པོས་མཛད་པའི་ས་བདག་རབ་གསལ་གྱི་རྟོགས་
བརྗོད་ནས། ཁྱིམ་བདག་ཟས་གཙང་གི་རྟོགས་བརྗོད་ཀྱི་བར་
ཡལ་འདབ་བརྒྱ་ཕྲག་གཅིག་དང་བདུན་ལ་བཀྲ་ཤིས་ཀྱི་
གྲངས་ཁ་སྐོང་བའི་སླད་དུ་སྲས་ཟླ་བའི་དབང་པོས་མཛད་
པའི་བརྒྱད་པ་སྤྲིན་གྱི་བཞོན་པའི་རྟོགས་བརྗོད་དེ་བརྒྱ་རྩ་
བརྒྱད་ཚང་བའི་ཡལ་འདབ་གཉིས་གཉིས་ལ་གཙོ་བོ་སྐུ་ཚད་

ཆེ་བ་རེ་སྐུའི་འགྱུར་བ་ཁྲི་རྒྱབ་ཡོལ་སོགས་རྣམ་གྲངས་ཐ་
དད་པ་བཞུགས་པ་རྣམས་ལ་སྐྱེས་རབས་ཉིད་ནས་བསྡུས་
ཤིང་གོ་བདེར་བཀྲོལ་བའི་སོ་སོར་ཁ་བྱང་དང་བཅས་ཏེ་
བཀོད་པ་ནི། རྒྱ་མཚོའི་སྐ་རགས་ཀྱིས་བཅིངས་པའི་སའི་
འཁོར་ཡུག་ཆེན་པོ་ན། གཞན་དང་གཞན་ལས་ཆེས་ཆེར་
ཁྱད་པར་འཕགས་པ་དང་། སྐོར་སའི་ནང་གི་ངོས་ལ་ཐུབ་
པའི་དབང་པོས་ཞིང་འདི་མཛད་པ་བཅུ་གཉིས་ཀྱི་བསྟན་
པའི་བཀོད་པ་ཇི་ལྟ་བ་ལ་གཙོ་བོ་སྐུ་ཆེ་བ་དྲུག་དང་བཅས་པ།
གུང་གི་མཐོང་གཡབ་ཀྱི་ངོས་རིངས་ལ། སྟོན་པ་གནས་
བརྟན་བཅུ་དྲུག་ཧཱ་ཤང་དང་དྷརྨ་ཏ་ལ་གཉིས་ཀྱིས་མཐའ་
བརྟེན་པ། ཡར་ཁྱུའི་སྒོ་འགྲམ་གཉིས་ན་རྒྱལ་ཆེན་བཞིའི་
བྲིས་སྐུ་རྣམས་བཞུགས་པའོ། །བླ་བྲང་སྐོར་ཀ་ཆེན་བཅུ་དྲུག་
གི་སའི་དབུས་སུ་སྒོ་ཁང་སྒོ་གླེགས་ཉིས་རལ་མ་ཕྱི་ནང་
གཉིས་ཀྱི་བར་རྒྱལ་ཆེན་ཁང་པ་ན། སངས་རྒྱས་ཀྱི་བསྟན་པ་
རིན་པོ་ཆེ་དང༌། འཇིག་རྟེན་གྱི་དཀར་ཕྱོགས་སྐྱོང་བ་རྣམས་
བསྲུང་ཞིང་མེལ་ཚེ་མཛད་པར་སྟོན་པའི་སྤྱན་སྔར་དམ་
བཅས་པའི་བདེན་པ་བཞིའི་ངོ་བོ། རྒྱལ་པོ་ཆེན་པོ་ཡུལ་
འཁོར་བསྲུང་དང་། འཕགས་སྐྱེས་པོ་དང༌། མིག་མི་བཟང་།

དང་། རྣམ་ཐོས་སྲས་བཞི་རང་རང་གི་མངའ་རིས་དང་
མཐུན་པའི་ལང་ཚོ་དང༌། རྒྱན་ཕྲེང་དང༌། ལྷབ་ལྷུབ་དང་།
ཡ་ལད་ལ་སོགས་པས་སྤྲས་པ་སྐུ་བརྗིད་ཆགས་ཤིང་དཔའ་བ་
རོལ་བའི་འདུག་སྟངས་ཀྱིས་བཞུགས་པ། དེར་འགྲོ་བ་རྣམས་
བགྲོད་པ་ཙམ་གྱིས་བག་ཚ་བས་བ་སྤུ་ལྡང་ཞིང་དད་པ་
བསྐྱེད་པའི་ཉམས་ལྡན་དུ་བཞུགས་པ་དང༌། ལོགས་བྲིས་ལ་
དམ་པའི་ཆོས་འདུལ་བ་ནས་ཇི་སྐད་བཤད་པའི་འཁོར་བའི་
འཁོར་ལོ་ཆ་ལྔ་པ། སྟེང་དུ་སངས་རྒྱས་མྱ་ངན་ལས་འདས་པ་
མཚོན་པའི་འོད་དཀར་པོ་དང༌། གཤམ་དུ་བརྩམ་པར་བྱ་
ཞིང་འབྱུང་བར་བྱ། ཞེས་སོགས་ཀྱི་བློ་ཀ་གཉིས་དང་། ལོགས་
གཅིག་ཤོས་ལ། མངོན་པ་ནས་གསུངས་པའི་གླིང་བཞི་རི་
རབ་ལ་སོགས་པའི་བཀོད་རིས་རྣམས་སོ། །དེའི་གཡས་གཡོན་
དུ་འདོད་དགུ་འབྱུང་བའི་བང་མཛོད་རེ་དང༌། ཕྱི་རོལ་དུ་སྒོ་
གཡབས་ཀ་ཆེན་གཉིས་ཀྱིས་བཏེགས་པ། དེ་དག་གི་དབུས་
སུ་དབང་ཁང་ཀ་ཚད་དྲུག་གི་གུང་ན། པཎ་ཆེན་ཤཱཀྱ་ཤྲཱིས་རྒྱ་
གར་ནས་སྤྱན་དྲངས་པའི་རྡོ་རྗེ་གདན་གྱི་བཀོད་པ་ལས་ཞལ་
བཤུས་པའི་རྡོ་རྗེ་གདན་བཀོད། དེའི་བྱང་ན་ཀ་ཚད་དྲུག་གི་
མགོན་ཁང་། ཤར་ངོས་ཀྱི་ཁྲ་མའི་ནང་ན་དཔལ་རྡོ་རྗེ་ནག་

པོ་ཆེན་པོ་གུར་གྱི་མགོན་པོ་གྲུབ་པའི་དབང་ཕྱུག་བྲམ་ཟེ་
མཆོག་སྲེད་ཀྱི་གཟིགས་སྣང་དང་མཐུན་པ་ལ་ཕོ་ཉ་ལྔ་སྤྲུལ་
དང་བཅས་པ། དེའི་གཡས་ཕྱོགས་ནས་རིམ་པ་བཞིན་དཔལ་
གཉན་གྱི་མགོན་པོ་བྲམ་ཟེའི་གཟུགས་ཅན་སྐུ་རྔམ་བརྗིད་
དང་ལྡན་པ་སྔར་ཞལ་གཟིགས་པའི་ཚུལ་བཞིན་དུ་བཀོད་པ་
མཐོང་བ་ཙམ་གྱིས་སྔངས་པར་བྱེད་པ་ཞིག་དང་། སྐུ་གཡས་
གཡོན་གྱི་གྲངས་ཚང་བར་བྱ་བའི་ཕྱིར་དང་། དོན་དུ་གཙོ་བོ་
ཉིད་དང་དབྱེར་མ་མཆིས་པས་མདུན་གྱི་ཕོ་ཉ་མི་ནག་བླ་
ཕྱོགས་སུ་ང་རོ་འབོད་པའི་ཚུལ་ཅན་དང་། མ་རུངས་པའི་
ཚོགས་བསྡིགས་པར་བྱེད་པ་ལ་དཔའ་བའི་གནོད་སྦྱིན་ནག་
པོ་ཞིང་ལྤགས་གྱོན་པ་དང༌། མཚན་མོའི་མུན་པ་ལྟར་གནག་
ཅིང་ཤ་ཁྲག་གི་དྲི་ཚོར་ན་སྐད་ཅིག་ལ་གླིང་བཞི་ཉུལ་བར་
བྱེད་ཅིང་ཟ་འོག་གི་གོས་གྱོན་པ་གནོད་སྦྱིན་མོ་དང༌། གཡོན་
ཕྱོགས་ནས་རིམ་པ་བཞིན་འདོད་པ་ཁམས་ཀྱི་དབང་ཕྱུག་མ་
མགྲིན་བཟང་ལ་བཅིབས་པ་ཉམས་པ་ཚར་གཅོད་ཅིང་སྒྲུབ་
པ་པོ་ལ་དངོས་གྲུབ་སྩོལ་བར་མཛད་པ་བལྟ་བས་བཟོད་པར་
དཀའ་བའི་ཉམས་ཅན་དང་། རྒྱལ་བའི་བཀའ་སྲུང་གི་ཕོ་
ཉའི་གཙོ་བོ་ལེགས་ཉེས་ཀྱི་སྟངས་འཛིན་པར་བྱེད་པ་མོན་བུ་

པུ་ཏྲ་ནག་པོ་དང༌། བདུད་ཀྱི་དམག་ཚོགས་བཟློག་པར་བྱེད་
ཅིང་དམ་ཉམས་ཀྱི་དབུགས་ལེན་པ་དང་སྙིང་འཇིབ་པར་
བྱེད་པ་བདུད་མ་རུངས་པའི་ཆ་བྱད་མོན་པ་བྷ་ཊ་དང་། ལ་
དམ་ཚིག་ཅན་གྱི་རྗེས་སུ་འབྲང་སྟེ་བཀའ་སྒྲུབ་པས། ཇི་ལྟར་
བསྐུལ་ན་ཁམས་གསུམ་ཡང་སྐད་ཅིག་གིས་བསྐོར་ཏེ་དགྲ་
བགེགས་ཚར་གཅོད་པའི་སྲིང་མོ་ཁྲག་མིག་མ་སོགས་ཐམས་
ཅད་ཀྱང་དུར་ཁྲོད་ཀྱི་ཆས་ཀྱིས་བརྒྱན་ཞིང་། རང་རང་གི་
མཚོན་ཆ་སོགས་དང་བཅས་པས་དུར་ཁྲོད་འཇིགས་སུ་རུང་
བ་དང་ཡེ་ཤེས་ཀྱི་མེ་དཔུང་ཆེན་པོའི་དབྱིངས་ན་བཞུགས་པ་
པའོ། །གཙོ་བོའི་སྐུའི་འོག་ན་རྟེན་གྱི་དཀྱིལ་འཁོར་མཚན་
ཉིད་ཚང་བ་དང༌། ལྷ་མོ་དང་གཉན་མགོན་གྱི་སྐུའི་འོག་ན་
ཡང་རང་རང་གི་སྒྲུབ་ཡིག་དང་མཐུན་པའི་རྟེན་གྱི་བཀོད་པ་
རེའོ། །བྱང་ནས་ལྷོར་གཟིགས་པ་ལ། འགྲོ་བ་རྣམས་ཀྱི་དབུལ་
བ་འཕྲོག་ཅིང་རེ་འདོད་མ་ལུས་པ་ཡོངས་སུ་སྐོང་བའི་ནོར་
ལྷའི་རྒྱལ་པོ་ཆེན་པོ་རྣམ་ཐོས་ཀྱི་བུ་སེར་ཆེན་རི་དྭགས་ཀྱི་
རྒྱལ་པོའི་གདན་ལ་གནས་པ་དང་། ལྷོ་ནས་བྱང་གཟིགས་ལ།།
ལྷ་དང་བཅས་པའི་འགྲོ་བ་མ་ལུས་པ་དབང་དུ་བསྡུད་ཅིང༌།།
སྒྲུབ་པ་པོའི་འདོད་དགུ་མ་ལུས་བསྩལ་བར་མཛད་པའི་ནོར་

ལྷ་ཚོགས་བདག་དམར་པོ་ཕྱག་བཅུ་གཉིས་པ་མིག་གི་ཡུལ་དུ་
གྱུར་པ་ཙམ་གྱིས་ཡིད་གཡོ་བར་བྱེད་པ། འདི་རྣམས་རྒྱ་བོད་
ཀྱི་ས་སྣ་དང་རྒྱུ་ཁྱད་པར་ཅན་ལས་གྲུབ་པ་འབུར་དོད་དུ་
བཞུགས་ཤིང༌། རི་མོར་གནས་པ་ལ། གུང་གི་སྟེང་གི་ཆ་ལ་རྗེ་
ས་སྐྱ་པ་ཆེན་པོ་དང་རྣལ་འབྱོར་དབང་ཕྱུག་གཉིས། ། གཞན་
ལ་དུར་ཁྲོད་ཀྱི་བཀོད་པ་དང༌། བྱང་ལོགས་ལ་སྟེང་ན་ཕྱག་
རྡོར་ཁང་བུ་བརྩེགས་པ་དང༌། གནོད་སྦྱིན་རྟ་བདག་བརྒྱད་
དང་བཅས་པ། ལྷོ་ངོས་ཀྱི་སྟེང་ལ་བདེ་མཆོག་ལྷན་སྐྱེས། །
ཚོགས་བདག་དཀར་པོ་དང༌། དམར་པོ་ཕྱག་བཞི་པ་རྣམས་
བཞུགས་སོ། དེ་དག་ན་སོ་སོའི་ཕྱག་རྟེན་རྫས། སྤྱན་གཟིགས།
གཏོར་ཚོགས་དང་བཅས་པས་གང་བའོ། །དེའི་མདོ་ན་ཡང༌།།
རྗེ་བཙུན་བྲག་ཐོག་པ་ནས་ཉེ་བར་བརྒྱུད་པའི་ཡི་དམ། གུར་
མགོན། ཞལ་བཞི་ཡོངས་རྫོགས་གསུམ་གྱི་གོས་ཐང་བྱིན་
རླབས་ཅན་གྱི་ཐང་སྒམ་ལ་ཕྱག་དམ་འབྱར་བ་དང་། ཡང་
གཉན་གྱི་མགོན་པོ་ཡོངས་རྫོགས་ཀྱི་སྐུ་བྲིས་འབུར་གཉིས་པུ་
ཏྲ་ལྕམ་སྲིང་ལྔ་དང་། རྗེ་བཙུན་ཉིད་ཀྱི་ཞལ་འབག་ཆེ་ཆུང་།
ཧེ་རུ་ཀའི་ཆས་དྲུག་སོགས་དང་། དུས་རྒྱུན་ལྡན་གྱི་བཞུགས་
གདན། མཆོག་ཅོག་ཚང་མ། རྒྱུད་སྡེ་གོང་འོག་གི་དབང་རྫས་

རྒྱུ་རིན་པོ་ཆེ་ལ་སོགས་པ་གང་འོས་ལས་གྲུབ་པའི་མ་ཚང་བ་
མེད་པ་དང༌། གཞན་ཡང་སྟོང་སྐུད་སྣ་ལྔའི་གོས་མདོས་རི་
རབ་སོགས་བཟོ་དབྱིབས་ཁྱད་དུ་ཐོན་ཞིང་རིན་པོ་ཆེ་དུ་མས་
བསྒྲུབས་པ་དང་བཅས་པ་གསུམ། གཏོར་ཚོགས། སྤྱན་
གཟིགས་མདའ་དར་སོགས་ཀྱིས་ཡོངས་སུ་གང་བའོ། །དེའི་
བྱང་ན་བསམ་གཏན་ལ་རྩེ་གཅིག་ཏུ་རོལ་བའི་གཟིམས་ཆུང་
མུན་ཁང་བཞུགས་གདན་སོགས་ཆ་ཚང་བ་དང་བཅས་པའོ། །
དེའི་སྟེང་ན་དཀར་ཕིབས་བྱང་མའི་ཤར་ཆོས་སྐྱོང་གི་དབུའི་
ཐད་ན་རྗེ་བཙུན་བྲག་ཐོག་པ་ཆེན་པོའི་དར་སྐུ་ཆོས་རྗེ་ཉིད་
ཀྱི་སྐུ་མདུན་དུ་བཞེངས་ཤིང་། ཕྱག་ནས་ཀྱང་ལན་མང་དུ་
མཛད་པའི་ཆེས་ངོ་མཚར་བའི་བཞུགས་ཁྲི། བཞུགས་གདན།།
ཙན་དན་གྱི་མཆོད་ཅོག་གསེར་མ། མཆོད་ཆ་ཚང་མ་དང་
བཅས་པ། གཞན་ཡང་འཕགས་པ་རིན་པོ་ཆེའི་གསེར་སྐུ་
ཧོར་ལྷ་ཕྱག་ནས་མ། ཆོས་རྗེ་བླ་མའི་དར་སྐུ་ཕྱག་ནས་མ།
བདག་ཉིད་ཆེན་པོ་ས་པཎ་གྱི་བྲིས་ཐང་མེ་བརྡུགས་མར་
གྲགས་པ་སྒྲིལ་ཆས་ཕྱག་དམ་གྱིས་མནན་པ། བུ་སྟོན་རིན་པོ་
ཆེའི་དབང་བུམ་དུས་འཁོར་ནས་བཤད་པའི་ཕྱག་ཚད་དང༌
ལྡན་པའི་བུམ་ཆུའི་རྒྱུན་དང་བཅས་པ་སོགས་ཀྱི་མཆོད་ཆ་

མང་བ་དང༌། རྗེ་བཙུན་ཉིད་ཀྱི་རྒྱུན་གྱི་བཞུགས་གདན་ཆ་
ཚང་བ་དང་བཅས་པ། དེའི་མདོ་ན་དཀར་ཕིབས་ཆེན་པོ་ས་
སྐྱ་པཎྜི་ཏ་སོགས་ཀྱི་གུང་རིས་ཡོད་པ། ལྷོའི་ཟུར་འཕྱོང་ན་རྡོ་
རྗེ་སེམས་དཔའ་ལ་ཡོ་ག་ལ་མཁས་པའི་མི་བདུན་སོགས་རྒྱ་
བོད་ཀྱི་བླ་མ་རྣམས་ཀྱིས་བསྐོར་བའི་བའི་ལོགས་བྲིས་ཡོད་པ།
སྒོ་གཡབ་ཀྱི་སྟེང་ལི་མ་ལྷ་ཁང་ཀ་གཉིས་མ་རྗེ་བཙུན་དམ་པ་
ཆོས་ཀྱི་དབྱིངས་སུ་སྙོམས་པར་བཞུགས་པའི་འོག་མིན་གྱི་
གནས་ཆེན་དེ་ཉིད་ཀྱི་ཤར་གྱི་དབུས་ན། ཐུབ་དབང་གི་སྐུ་རྡོ་
རྗེ་གདན་བྱུང་མས་གཙོས་ལི་མའི་སྐུ་མང་བ་ལྕགས་དྲ་དང་།
བཅས་པ། དེའི་བྱང་ན་བདག་ཉིད་ཆེན་པོ་ས་པཎ། བྲག་ཐོག་
ཆོས་རྗེ། སློབ་དཔོན་རིན་པོ་ཆེ་ཡེ་ཤེས་རྒྱ་མཚོ་གསུམ་གྱི་༌་
གསེར་སྐུ་བཞུགས་ཁྲི་སོགས་དང་བཅས་པ། སློབ་དཔོན་རིན་
པོ་ཆེ་ཡེ་ཤེས་རྒྱ་མཚོའི་ཞལ་ཀོའི་གདུང་བཞུགས་པའི་གསེར་
ཟངས་ལས་གྲུབ་པའི་བྱང་ཆུབ་མཆོད་རྟེན། གཞན་ཡང་རྡོ་
རྗེ་ཕུར་པའི་ཧོར་ལྷ་སོགས་དང༌། ཆོས་སྐྱོང་གི་བྲིས་སྐུ་གཏོར་
ཚོགས་དང་བཅས་པ། ཕྱིས་གནས་ཆེན་གྱི་ངེས་པ་དེར་རྗེ་
བཙུན་གྱི་དར་སྐུ་སྐུ་ཚད་མ། སླར་ཆོས་བཞིན་རྒྱལ་སྲིད་ཀྱི་
ཚུལ་འཛིན་ཅིང་། མཐུ་སྟོབས་ཀྱི་གྲུབ་བརྙེས་ཆེན་པོ་རྒྱལ་

སྲས་ལྷ་དབང་ཀུན་དགའི་གདུང་རུས་ཀྱི་ཟ་མ་ཏོག་དངུལ་
ལས་གྲུབ་པའི་རྣམ་རྒྱལ་མཆོད་རྟེན་རྣམས་མཆོད་སྤྲིན་
དཔག་མེད་དང་བཅས་ཏེ་བཞུགས་སོ། །འགྲམ་གཉིས་ན་ཉེར་
མཁོའི་ཕྱག་མཛོད་རེ་དང་བཅས་པ་རྣམས་སོ། །བླ་བྲང་གི་ལྷོ་
ངོས་སུ་ཕྱིས་གློ་འབུར་གྱི་ཚུལ་དུ་རུང་ཁང་ཀ་ཆེན་དགུའི་ས་
ན་ཁྲོ་ཟངས་སོགས་ཐབ་ཀྱི་ཡོ་བྱད་ཉེར་མཁོ་མ་ཚང་བ་མེད་
པས་གང་བ་དང༌། དེའི་སྟེང་ན་རྒྱུན་གྱི་གསོལ་ཇ་ཁང་དཀར་
ཕིབས་དང་བཅས་པའི་བཀོད་པའོ། །གཞན་ཡང་སྐུ་གསུང་
ཐུགས་ཀྱི་རྟེན། ལམ་འབྲས་ཀྱི་བླ་མ་བརྒྱུད་པའི་བྲིས་ཐང་ངོ་
མཚར་བ་ཚར་གཉིས་ཀྱིས་གཙོས་པའི། བྲིས་སྐུ་ཆེ་ཆུང་བརྒྱ་
ཕྲག་གཅིག་དང་བཞི་བཅུ་རྩ་གྲངས་དང༌། བྲིས་སྐུ་རྙིང་མ་
འཕགས་པ་རིན་པོ་ཆེའི་ཐུགས་དམ་བཅོམ་ལྡན་འདས་ཀྱེ་རྡོ་
རྗེའི་དཀྱིལ་འཁོར་མོ་པྲ་བཏགས་ལས་གྲུབ་པ་དང༌། ཆོས་
སྐྱོང་གུར་གྱི་མགོན་པོའི་སྐུ་དིང་བོན་ཐགས་ལས་གྲུབ་པའི་ངོ་
མཚར་བ་གཉིས་དང་། ཆོས་རྗེ་དཔལ་ལྡན་བླ་མ་དམ་པའི་
ཐུགས་དམ་ཆོས་སྐྱོང་གུར་གྱི་མགོན་པོའི་སྐུ་བལ་རིས་ལས་
གྲུབ་པ་རྣམས་སྐུ་ཚད་ཁྱམས་སྟོད་ཀྱི་ཐོག་ཚད་དང་མཉམ་པ།
གསར་བཞེངས་ཀྱི་གུར་མགོན་གྱི་གོས་ཐང་སྐུ་ཚད་དེ་གསུམ་

དང་མཉམ་པ། འཕྱར་སྐུ་ཆེ་ཆུང་ཉི་ཤུ་རྩ་བརྒྱད། གསུང་རབ་
རྒྱུད་ཀྱི་གཞུང་གཙོ་ཆེ་བ། རྗེ་བཙུན་ས་སྐྱ་པ་རྣམས་ཀྱི་གསུང་
འབུམ་མ་ལུས་པ་དང༌། རྗེ་བཙུན་བྲག་ཐོག་པ་དང༌། རྗེ་ཉིད་
ཀྱི་གསུང་རབ་གཙོ་ཆེ་བ་སོགས། ཆོས་ཚུལ་རྒྱུན་མི་འཆད་
པའི་སླད་དུ་པར་དུ་བསྒྲུབས་པ་དང༌། ཐར་པ་ཆེན་པོའི་
གཞལ་མེད་ཁང་འདིར་འཇུག་པའི་ཐེམ་སྐས་ཀྱི་གཡས་
གཡོན་གྱི་རྩེར། གཞན་ལས་རྨད་དུ་བྱུང་བའི་བསྟན་པའི་
རིང་ལུགས་དྲི་མ་མེད་པ་འདི་ཉིད་ནའོ། །ཞེས་མཚོན་པར་
བྱེད་པའི་དཔལ་ལྡན་ས་སྐྱ་པ་ཡབ་སྲས་ཀྱི་མཚན་ཡང་དག་
པའི་ཁང་བུ་ཏོག་དང་བཅས་པ་རེ། ཕྱིའི་ཁོར་ཡུག་ཉམས་
བདེ་བ་ལ་ཡང་། བླ་མ་རྣམས་ཀྱི་མཚན་འབུམ་སོགས་རྡོ་
བརྐོས་ཀྱི་བཀོད་པ་ཚར་དུ་དངར་བ་དང༌། མགོན་ཁང་ཆེན་
མོའི་ཕྱི་ངོས་ན་ཆོས་སྐྱོང་གི་རྟེན་རྔ་ཐུག་ཆེས་མཐོ་བ་གསུམ་
གྱི་རྟེན། གཙུག་ལག་ཁང་གི་མདུན་ཟུར་གཡས་གཡོན་ཆོས་
ཀྱི་སྐུའི་རྟེན་རྡོ་རྗེ་གདན་དུ་བདུད་བཏུལ་བའི་ཚེ་བརྩིགས་པ་
མངོན་པར་བྱང་ཆུབ་པའི་མཆོད་རྟེན་དང༌། ཝ་ར་ཎ་སིར་
ཆོས་ཀྱི་འཁོར་ལོ་བསྐོར་བའི་ཚེ་བརྩིགས་པ་བཀྲ་ཤིས་སྒོ་མང་
སམ་ཡེ་ཤེས་མཆོད་རྟེན་གཉིས་ཚད་ལྡན་ཞིང་བརྗིད་ཆགས་

པས་དད་པ་འདྲེན་པའི་རྟེན་དུ་བཞུགས་སོ། །དེ་ལྟར་རྟེན་
དང་བརྟེན་པར་བཅས་པའི་གཙུག་ལག་ཁང་གཞན་ལས་
བཀོད་པས་ཁྱད་པར་དུ་འཕགས་པ། ཕུན་སུམ་ཚོགས་པའི་
དགེ་འདུན་གྱི་སྡེ། མདོ་སྔགས་ཀྱི་བཤད་སྒྲུབ་ཀྱི་བསྟན་པའི་
རྒྱལ་མཚན་ཚངས་པའི་འཇིག་རྟེན་གྱི་བར་བསྒྲེང་བ་འདི་
ཉིད་ཡིན་ནོ། །སླད་ནས་ཀྱང་བཤད་སྒྲུབ་ཀྱི་བསྟན་པའི་རྒྱུན་
མི་ནུབ་ཅིང་ཇི་སྲིད་ཀྱི་བར་དུ་གནས་པའི་ཕྱིར། མདོ་སྔགས་
ཀྱི་བཤད་ཉན་དང་། རྒྱུད་སྡེ་རིན་པོ་ཆེ་རྣམས་ཀྱི་ཉམས་ལེན་
གྱི་རིམ་པ། ཆོ་འཕྲུལ་ཆེན་པོའི་ཟླ་བ་ལ་རྡོ་རྗེ་གུར་རིགས་
བསྡུས་པ་ལ་སོགས་པ་བླ་མེད་པའི་རྒྱུད་སྡེ་གོང་འོག་གི་
དཀྱིལ་འཁོར་སུམ་ཅུ་ཕྱིན་གྱི་སྒྲུབ་མཆོད། ཆོས་སྐྱོང་གོང་
འོག་གི་བསྐང་གསོ་སོགས་དང་བཅས་པའི་ཕྱག་ལེན་གྱི་རིམ་
པ། ས་གའི་ཟླ་བ་ལ་དཔལ་དུས་ཀྱི་འཁོར་ལོ་གཙོ་བོར་གྱུར་
པའི་བདེ་མཆོག་མཁའ་འགྲོ་རྒྱ་མཚོ། སངས་རྒྱས་མཉམ་སྦྱོར།
རྡོ་རྗེ་གདན་བཞི་རྣམས་ཀྱི་སྒྲུབ་མཆོད། གྲོ་བཞིན་གྱི་ཟླ་བ་ལ་
དཔལ་རྩེ་སོགས་རྣལ་འབྱོར་རྒྱུད་གཙོ་བོར་གྱུར་པའི་དཀྱིལ་
འཁོར་བཅུ་གཅིག་ཙམ་གྱི་སྒྲུབ་མཆོད། མགོའི་ཟླ་བའི་ཡར་ངོ་
མར་ངོའི་བརྒྱད་གཉིས་ལ་དཔལ་མགོན་ཞལ་བཞི་པའི་

གཏོར་མ་ཞི་དྲག་གི་ཆོ་ག་གཏོར་སྐྱོང་དང་གཏོར་ཆེན་རྣམ་
པ་གཉིས། རྒྱལ་གྱི་ཟླ་བ་ལ་བསྟན་པ་སྤྱིའི་དུས་རིམ་ཆེན་མོ་
བཅོམ་ལྡན་འདས་རྡོ་རྗེ་ཕུར་པའི་སྒྲུབ་མཆོད་དང་། ཆོས་
སྐྱོང་གི་བསྐང་གསོ་མདོས་གཏོར་སོགས་ཀྱི་སྒོ་ནས་ཕྱག་
བཞེས་གཞན་ལས་ཁྱད་པར་དུ་འཕགས་པ་རྒྱས་པར་མཛད་
དོ། །གཞན་ཡང་བླ་མ་སོ་སོའི་ལོ་དུས་ཀྱི་མཆོད་པ་དང་། དེ་
དག་གི་རྒྱུན་གྱི་མཆོད་ཐབས་གང་ལ་གང་འོས་སོ་སོར་སྦྱོར་
བ་སོགས། མདོར་ན་ཕན་བདེའི་འབྱུང་གནས་སངས་རྒྱས་ཀྱི་
བསྟན་པ་ཉག་གཅིག་ཐུགས་ལ་བརྣགས་པའི་རྣམ་པར་
འཕྲུལ་པ་ཁོ་ནའོ། །ཕྱིས་དགོན་ལག་དབེན་གནས་ཀྱི་ཚུལ་དུ། །
བདེ་ཆེན་ཆོས་འཁོར་ཞེས་པའི་གཙུག་ལག་ཁང་རྟེན་དང་
བརྟེན་པར་བཅས་པའི་མགོན་ཁང་དུ་ཆོས་སྐྱོང་ཆེ་བའི་སྐུ་
ཉིད་རྗེ་བཙུན་དམ་པ་དེས་ཕྱག་བྲིས་ལས་གྲུབ་པ་སོགས་
བཀོད་པས་ཁྱད་པར་དུ་འཕགས་པ་གཅིག་ཀྱང་བསྒྲུབས་
པར་མཛད་དོ། །འདིར་སྨྲས་པ། བསྟན་པའི་ཉིན་བྱེད་དགེ་
ལེགས་འོད་སྟོང་ཅན། །སྙིགས་དུས་ལོག་སྤྱོད་སྒྲ་གཅན་གྱིས་
བསྒྲིབས་པས། །འགྲོ་ཀུན་ལམ་ལོག་ཞུགས་ལ་མི་བཟོད་པའི། །
ཤུགས་དྲག་སྙིང་རྗེའི་རྒྱ་མཚོ་གྱེན་དུ་འཕྱུར། །དེ་ཚེ་སྙིང་

སྟོབས་ཕྲག་པར་ལུས་ཅན་གྱི། །ཕན་བདེའི་ཁུར་ཆེན་ལེན་
བཟོད་ཁྱོད་ཐུགས་མཁར། །ལྷག་བསམ་ཟླ་བ་སྟོང་ཕྲག་ཤར་
བ་ལས། །མཛད་བཟང་འོད་དཀར་ཕུང་པོས་ས་ཆེན་བཀང་། །
རྫོགས་སངས་རྒྱས་ཀྱི་བསྟན་པ་ཡིད་བཞིན་ནོར། །རྩོད་དུས་
མུན་སྤྲུལ་འདམ་རྫབ་ཀྱིས་སྦགས་པ། །འཆད་རྩོད་རྩོམ་པའི་
བྱི་དོར་གྱིས་སྦྱངས་ནས། །བཤད་སྒྲུབ་རྒྱལ་མཚན་རྩེ་མོར་
ཁྱོད་ཀྱིས་བཟུང༌། །གསེར་རིའི་ཕྲེང་བས་བསྐོར་བའི་ལྷུན་པོ་
ཀུན། །ཀུན་ནས་སྐྱེངས་པར་བྱེད་པའི་གཙུག་ལག་ཁང༌། །
ཁང་བཟང་སྟོང་གིས་བསྐོར་བའི་རྡོ་རྗེའི་གདན། །གདན་ཐོག་
གཅིག་ཏུ་བཞེངས་པའི་ཆོ་འཕྲུལ་བསྟན། །བསྟན་འཛིན་དགེ་
འདུན་འབུམ་ཕྲག་འདུས་པའི་སྡེ། །སྡེ་སྣོད་གསུམ་གྱི་ཆོས་སྒྲ་
སྒྲོག་པའི་ས། །ས་ཆེན་ཁོར་ཡུག་བཅས་པའི་ཐིག་ལེ་ཆེ། །ཆེ་
དགུས་མཆོད་འོས་རྡོ་རྗེ་གདན་པོ་དངོས། །དངོས་གྲུབ་ཀུན་
གྱི་འབྱུང་གནས་རྡོ་རྗེ་ཐེག །ཐེག་མཆོག་མཐར་ཐུག་གསང་
ཆེན་ཟབ་ཞིའི་ཆོས། །ཆོས་འཁོར་ལྷ་ཡི་རྔ་ཆེན་བདུད་ལས་
རྒྱལ། །རྒྱལ་བ་ལོངས་སྤྱོད་རྫོགས་སྐུའི་ཞིང་ཁམས་ཡིན། །ཨ་
ཧོ་འདི་ན་ཤཱཀྱའི་བསྟན་པ་མདོ་སྔགས་ཐེག་ལམ་ས་ཆེན་པོ། །
མཐུ་སྟོབས་དབང་ཕྱུག་ཁྱོད་ཀྱི་མཛད་མཆོག་ཕྲིན་ལས་བཞི་

ཡི་དཔུང་པས་བཟུང་། །ཐེག་ཆེན་ཆོས་ཀྱི་འཁོར་ལོས་སྒྱུར་
རྒྱལ་དཔལ་ལྡན་འཇིགས་མེད་དཔའ་པོའི་བཀའ། །ས་གསུམ་
མཁས་དང་གྲུབ་པའི་སྤྱི་བོར་མེ་ཏོག་ཕྲེང་བ་བཞིན་དུ་འཛིན།།
དཔལ་ལྡན་བླ་མ་དམ་པའི་རྣམ་པར་ཐར་པ་ངོ་མཚར་རིན་
པོ་ཆེའི་གཏེར་མཛོད་ལས་བསྟན་པ་སྤྱི་དང་ཁྱད་པར་གྱི་རྩ་
ལག་ཏུ་གྱུར་པའི་མཛད་པ་བསྟན་པའི་སྐབས་ཏེ་བཅུ་པའོ།།།།
བཅུ་གཅིག་པ་འཆད་རྩོད་རྩོམ་པས་ཐུབ་པའི་བསྟན་པ་
གསལ་བར་མཛད་ཅིང་། མཐའ་ཡས་པའི་གདུལ་བྱ་སྨིན་
གྲོལ་ལ་བཀོད་པའི་ཚུལ་ནི། ཀུན་མཁྱེན་ཤཱཀྱའི་རིང་ལུགས་
ཤིང་རྟ་ཆེ། །དགའ་ཆེན་ཧེ་རུ་ཀ་དང་རྣམ་དབྱེར་མེད། །རྒྱལ་
བ་ཀུན་དངོས་ས་གསུམ་འགྲོ་བ་ཡི། །དཔལ་མགོན་བཟང་པོ་
མཚུངས་པ་མེད་ཁྱོད་རྒྱལ། །གནས་གསུམ་ཤེས་བྱའི་ནམ་
མཁའ་ལ། །མཁྱེན་པའི་དཀྱིལ་འཁོར་ཆ་ཤས་རྫོགས། །འཆད་
རྩོད་རྩོམ་པའི་འོད་སྟོང་གིས། །ཐུབ་བསྟན་པད་ཚལ་རྒྱས་
མཛད་དོ། །དེ་ཡང་བདག་ཅག་གི་བླ་མ་དཔལ་ཐམས་ཅད་
མཁྱེན་པ་དེ། ལུང་རྟོགས་ཀྱི་ཆོས་ཐམས་ཅད་ལ་མངའ་
དབང་དུ་གྱུར་པའི་རང་བྱུང་གི་སྐུ་བརྙེས་པས་བསྡུ་བའི་
དངོས་པོ་བཞིའི་སྒོ་ནས། ལྷུན་གྲུབ་རྒྱུན་མི་འཆད་པའི་རྣམ་

ཐར་གྱིས་མཐའ་ཡས་པའི་གདུལ་བྱ་སྨིན་གྲོལ་ལ་འགོད་ཚུལ་
བསམ་གྱིས་མི་ཁྱབ་སྟེ། ཁྱད་པར་ལྔ་བརྒྱ་པའི་ཐ་མ་ལ་ཉེ་
བའི་དུས་འདིར། བསྟན་པ་འཛིན་པའི་སྐྱེས་ཆེན་དམ་པ་
ཕུལ་དུ་བྱུང་བ་རྣམས་ཀྱི་བཀའ་སྲོལ་བཟང་པོ་རྣམས་ལས་
ཕྱིར་ཕྱོགས་པའི་བཤེས་གཉེན་ཕལ་ཆེར་ནི་མི་ཤེས་བཞིན་དུ་
ཆོས་སྟོན་ལ། ཤེས་པར་རློམ་པ་ཕལ་ཆེར་ཡང་ཆོས་ལ་ཟོ་ལུམ་
དང༌། རང་བཟོ་དང་རྙེད་བཀུར་སྙན་གྲགས་ཀྱི་ཆེད་དུ་ཆོས་
ལྟར་བཅོས་པ་མང་བས། གྲུབ་མཐའ་ཡང་དག་པའི་བསྟན་
པ་དོན་མེད་དུ་བས་ཤིང༌། བསྟན་པ་ལ་འཇུག་པར་བརྩོན་པ་
རྣམས་ཀྱང་ལམ་ལོག་པར་ལྷུང་སྟེ། ངལ་བ་དོན་མེད་པར་
འགྱུར་བ་རྣམས་ལ་ལྷག་པར་ཐུགས་བརྩེ་བའི་སླད་དུ། ཟང་
ཟིང་གི་སྦྱིན་པས་གདུལ་བྱ་འཁོར་དུ་བསྡུ་བ་དང༌། ། འཆད་
རྩོད་རྩོམ་གསུམ་གྱི་ཆོས་ཀྱི་སྦྱིན་པས་འཁོར་དུ་བསྡུས་པ་
རྣམས་སྨིན་ཞིང་གྲོལ་བར་མཛད་ལ། དེ་ཡང་བཅོམ་ལྡན་
འདས་ཐུབ་པའི་དབང་པོ་དང༌། དྲུག་པ་རྡོ་རྗེ་འཆང་ཆེན་པོ།
ཆོས་སྐུ་ཀུན་ཏུ་བཟང་པོ་ནས་ལེགས་པར་བརྒྱུད་དེ། མདོ་
དང་གསང་སྔགས་གསར་རྙིང་གི་ཆོས་ཀྱི་སྒོ་འཕར་རབ་ཏུ་
ཡངས་ཤིང་བགྲང་བ་ལས་འདས་པ་རྣམས་གསུང་གི་གསང་

བ་བསམ་གྱིས་མི་ཁྱབ་པ་དང་། གསུང་ཐམས་ཅད་པའི་རྣམ་
པར་འཕྲུལ་པའི་ཚུལ་གྱིས་གདུལ་བྱ་རང་རང་གི་ཁམས་དང་།
དབང་པོ་དང་༌། བསམ་པ་དང་། བག་ལ་ཉལ་དང་རྗེས་སུ་
མཐུན་པར་ཆོས་ཀྱི་འཁོར་ལོ་རྒྱུན་མི་འཆད་པར་བསྐོར་བར་
མཛད་ཅིང་། ཁྱད་པར་བསྟན་པའི་སྙིང་པོ་ལས་ཀྱང་ཡང་
སྙིང་དུ་གྱུར་པ་གཙོ་བོར་མཛད་དེ། སྐལ་བ་མཆོག་དང་ལྡན་
པ་རྣམས་ལ་ཡང་ཇི་ལྟར་འཚམས་པར། རྒྱུད་སྡེའི་རིམ་པ་
གང་འོས་ཀྱི་དབང་གི་ཆུ་བོ་རྒྱུན་མི་འཆད་པར་ཕབ་ཅིང་།
བྱིན་རླབས། རྗེས་གནང་། དེ་དག་སོ་སོའི་གྲོལ་བྱེད་ཀྱི་ལམ་
ཆ་ལག་དང་བཅས་པ་ཡོངས་སུ་རྫོགས་པ་འདོམས་པར་
མཛད་ལ། དེ་ཡང་བླ་ན་མེད་པའི་ལམ་སྲོལ་ལ་ནི། ཉམས་སུ་
བླངས་པའི་མཐའ། ཉམས་སུ་མྱོང་བའི་མཐའ། བྱིན་གྱིས་
བརླབས་པའི་མཐའ། གྲུབ་པའི་མཐའ་སྟེ་གསང་སྔགས་
མཐའ་བཞིའི་བདག་ཉིད་ཅན་ཞེས་པ་དང༌། ཡང་དབང་གི་
ཆུ་བོ་མ་ནུབ་པ། བྱིན་རླབས་ཀྱི་བརྒྱུད་པ་མ་ཉམས་པ། །
གདམས་ངག་གི་སར་ཀ་མ་ལོག་པ། མོས་གུས་ཀྱི་བསམ་པ་
ཚིམ་པ་སྟེ་གསང་སྔགས་སྙན་རྒྱུད་བཞིས་གདམས་སོ་ཞེས་པ་
ལྟར། གོ་རིམ་ཇི་ལྟ་བ་བཞིན་མ་ནོར་བ་འཁྲིད་པར་མཛད་ལ།

དེ་དག་དང་རྗེས་སུ་འབྲེལ་བའི་བཤད་བཀའ། བཀའ་ལུང༌།།
ཕྱག་ལེན་མཐའ་དག་དང་བཅས་པ་སྩོལ་བ་ལ་ནམ་དུ་ཡང་
ངལ་བ་མི་མངའ་བས་ན། མདོར་ན་འཆད་པ་ཆུ་བོའི་རྒྱུན་
གྱིས་སྤྱིར་བསྟན་པའི་རྩ་ལག་ཏུ་གྱུར་ཅིང་། ལྷག་པར་གསང་
སྔགས་ཀྱི་བཀའ་སྲོལ་ཁྱད་པར་ཅན་ཅུང་ཟད་ནུབ་པར་ཉེ་བ་
ལ་ཆེད་དུ་བསྔགས་པའི་མཛད་པས་སྔགས་ལམ་སྤྱི་དང་གུར་
ཕུར་ཆོས་སྐྱོང་སོགས་ཀྱི་ཕྱག་ལེན་བླ་ན་མེད་པ་དབུས་གཙང་།
ཁམས་ཀོང་སོགས་ན་འཕེལ་རྒྱས་སུ་ཡོད་པ་ནི་མངོན་སུམ་མོ། །
དེ་དག་གི་སྐབས་འགའ་ཞིག་ཏུ། དུས་ཟིང་མི་བཟད་པ་ཆེན་
པོའི་སྐབས་ཀྱིས་(ཆེས་ཕྲ་བྱིན་)རང་གཞན་དུ་འདུ་ཤེས་པའི་
ཆགས་སྡང་གིས་བདེ་སྡུག་སྣ་ཚོགས་སུ་ཤར་བ་དང་། ཆོས་
སྒྲུབ་པ་རྣམས་ཀྱང་ཐོས་བསམ་ལ་ཅུང་ཟད་གཡེལ་བར་གྱུར་
ནའང་། མགོན་པོ་འདི་ནི་སྣང་སྲིད་བདེ་ཆེན་ཡེ་ཤེས་ཀྱི་རོལ་
པར་ཤར་བས་གང་ལའང་སྤྲོས་པའི་རྣམ་གཡེང་མི་མངའ་
བས། (དེ་ལྟར་མ་གཏོགས་པ་རྣམས་)འགྱུར་བ་ལ་སོགས་
པའི་སྡུག་བསྔལ་སྣ་ཚོགས་པ་འདི་དག་འཁོར་བ་པ་རྣམས་
ཀྱིས་མྱོང་བྱ་ཡིན་ཞིང་། དེ་ཡང་རྒུད་པ་རྣམས་ནི་མྱོང་བྱ་མི་
བཟོད་པས་སྙིང་རྗེ་ལ། རྒྱལ་བར་སྣང་བ་འདི་རྣམས་ཀྱང་སྔ་

མར་ཐབས་ཀྱིས་མ་ཟིན་པའི་དགེ་བའི་ལས་ཀྱི་འདིར་ལྟར་
སྣང་གི་བསོད་ནམས་སྟོབས་ཆེ་བའི་དབང་གིས་ཕྱི་མར་ངན་
འགྲོ་སྒྲུབ་པའི་རྒྱུ་འབའ་ཞིག་ཏུ་མཐོང་བས་དེ་བས་ཀྱང་སྙིང་
རྗེ་བའི་གནས་ཁོ་ན་ཡིན་པས་ཐམས་ཅད་ཆགས་སྡང་ཉེ་རིང་
སྤངས་པའི་བཏང་སྙོམས་ལ་གནས་པའི་ཆེད་དུ། ཆོས་ཚུལ་
བཞིན་དུ་གྱིས་ཤེས་བཀའ་ཡང་ཡང་བསྩལ་ཞིང་། མདོ་
སྔགས་ཀྱི་གསུང་ཆོས་གནང་བ་ལ་ཆེས་ཤིན་ཏུ་བརྩོན་པའི་
གནས་སུ་གྱུར་ཏོ། །ད་ནི་རྩོད་པ་གནམ་ལྕགས་རྡོ་རྗེའི་འཁྲུལ་
འཁོར་གྱིས་བསྟན་པ་གསལ་བར་མཛད་ཚུལ་ནི་གོང་དུ་
བཤད་པ་ལྟར། དངོས་སྟོབས་ཀྱི་རིག་པའི་ལམ་ལ་ལེགས་
པར་སྦྱངས་པས་དཔྱོད་ལྡན་རྒྱ་མཚོ་ལྟ་བུའི་དབུས་སུ་འབེལ་
བའི་གཏམ་རྣམ་པར་ངེས་པར་མཛད་པ་ན། ཐུགས་བརླིང་།
བ་དང༌། ཞལ་རས་ཀྱི་མདངས་གསལ་བ་དང་། བརྗོད་པ་
དག་པ་སོགས་སྒྱུ་བའི་རྒྱན་དང་ལྡན་པའི་སྒོ་ནས་སའི་དངོས་
གཞི་ནས་གསུངས་པ་གྱུར། རིག་པའི་མཚོན་ཆ་བཞི་པོ་ཅི་
རིགས་པས་གྲུབ་མཐའ་ངན་པ་ཚར་བཅད་ནས། གྲུབ་མཐའ་
བཟང་པོའི་རྗེས་འབྲང་རྣམས་དམ་པས་བསྔགས་པའི་ལམ་
ལ་འཇུག་པར་མཛད་ཅིང་། ཁྱད་པར་དགག་བཞག་སྤང་

གསུམ་གྱིས་རྩོད་པའི་འཇུག་སྒོ་མཐའ་ཡས་པ་ནི་དམ་པ་༌་
འདིའི་གསུང་རབ་ཀྱི་བཞག་པ་རྣམས་ལས་རྟོགས་པར་
འགྱུར་རོ། །རྩོམ་པ་ལེགས་བཤད་ནོར་བུའི་ཕྲེང་བས་ཐུབ་
བསྟན་གསལ་བར་མཛད་ཚུལ་ནི། དང་པོར་སྒྲ་དང༌། ཚད་མ་
དང༌། སྙན་ངག་དང༌། མིང་གི་མངོན་བརྗོད་དང་། ཚིག་གི་
རྒྱན་དང་། སྡེབ་སྦྱོར་སོགས་ཐ་སྙད་ཀྱི་གཙུག་ལག་རིག་པའི་
གནས་མཐའ་དག་ལ་ལེགས་པར་སྦྱངས་ཤིང་མཁས་པ་ཕུལ་
དུ་ཕྱིན་པ་དང༌། བར་དུ་གསུང་རབ་ཐམས་ཅད་གདམས་
པར་ཤར་བས་བརྗོད་བྱའི་དོན་རྣམས་མ་འདྲེས་པར་འབྱེད་
ནུས་པས་རྩོམ་པ་པོ་ཚད་ལྡན་གྱི་མཚན་ཉིད་ལ་དབང་འབྱོར་
ཡང་། མདོ་སྔགས་ཀྱི་རྒྱལ་བའི་གསུང་རབ་མཐའ་དག་ལ་
དེའི་དགོངས་པ་འགྲེལ་བྱེད་རྒྱ་བོད་ཀྱི་མཁས་པ་རྣམས་ཀྱིས་
མང་དུ་མཛད་ཅིང་། དེ་དག་གི་ཡང་སླར་གསལ་བྱེད་ཀྱི་
གསུང་རབ་མཁས་པ་ཕྱི་མ་རྣམས་ཀྱིས་མཛད་པ་སོགས་
བགྲང་བ་ལས་འདས་པས། བློ་གྲོས་དང་ལྡན་པ་དོན་དུ་
གཉེར་བ་རྣམས་ཀྱི་ཐོས་བསམ་གྱི་སྒོ་ན་མི་འགགས་པར་སྣང་
མོད། དེ་ལྟར་དོན་དུ་མི་གཉེར་ན་ནི་ལ་ལ་དག་གིས་སློབ་
དཔོན་སྔ་མ་རྣམས་ཀྱིས་མཛད་དུ་ཟིན་ཡང་དེ་དག་ལ་ཅུང་

ཟེད་དབྲི་བསྣན་དང་། ཟུར་བཅོས་གོང་འོག་བསྒྱུར་བ་ཙམ་
ལ་རྩོམ་པའི་མིང་བཏགས་པའི་ཚོགས་པ་གང་ཆེ་མཛད་པ་
རྣམས་ལ་ནི་རྗེས་སུ་འཇུག་པའི་གྲུབ་མཐའ་འཛིན་པ་ལྟ་ཞོག།
ལན་ཅིག་ངག་གི་ལམ་དུ་བྱེད་པ་ཙམ་ཡང་མ་མཆིས་ན། རང་
ཉིད་ངལ་ཞིང་གཞན་ལ་ཕན་པ་ཆུང་བའི་ཕྱིར་འབད་པ་དོན་
མེད་དུ་གྱུར་པས་བཏང་སྙོམས་སུ་མཛད་ནས། དམ་པ་འདི་
ཉིད་ཀྱིས་ནི་བསྟན་པའི་ཡང་སྙིང་གསང་སྔགས་རྡོ་རྗེ་ཐེག་
པའི་ཉམས་ལེན་ཆ་ལག་དང་བཅས་པ་ལ་འཕེལ་རྒྱུས་གཙོ་
བོར་ཕྱག་བཞེས་སུ་བཏབ་ཅིང་། དེ་དག་གི་སྐབས་སུ་གྲུབ་
མཐའ་ངན་པ་སུན་འབྱིན་པ་དང༌། གྲུབ་པའི་མཐའ་རྣམ་
པར་དག་པ་བསྐྱང་ཚུལ་དང་། གང་ལ་གང་འཚམ་པའི་
གསལ་བྱེད་ཀྱི་གསུང་རབ་གལ་ཆེ་ཞིང་མེད་དུ་མི་རུང་བ་
བཞག་པའི་ཚུལ་ནི། ཐོག་མར་ཆོས་རྗེ་བྲག་ཐོག་པའི་ཞབས་
ལ་བསྟོད་པ་འདོད་དགུའི་ཆར་འབེབས་ཞེས་བྱ་བ་དང༌། །
ཡང་དེ་ཉིད་ལ་བསྟོད་པ་དངོས་གྲུབ་ཀྱི་ཆར་འབེབས་ཞེས་བྱ་
བ། སློབ་དཔོན་རིན་པོ་ཆེ་ཡེ་ཤེས་རྒྱ་མཚོ་ལ་བསྟོད་པ་བྱིན་
རླབས་ཀྱི་སྙེ་མ། ཆོས་ཀྱི་རྒྱལ་པོ་འཕགས་པ་རིན་པོ་ཆེའི་
གསུང་ལ་བརྟེན་ནས། དེ་ཉིད་ལ་བསྟོད་པ། ཁོར་ཡུག་གི་རྡོ་

བརྐོས་ལ་བཀོད་པའི་ལམ་འབྲས་གསོལ་འདེབས་ཀྱི་ཁ་སྐོང་།
ལམ་འབྲས་ཀྱི་གསེར་སྐུ་བཞེངས་དུས་སོ་སོའི་མཚན་བྱང་ཁ་
སྐོང་། གསན་ཡིག་གླེགས་བམ་གྱི་མགོར་བླ་མ་སོ་སོ་ལ་མཛད་
པའི་མཆོད་བརྗོད་ཀྱི་སྙན་དངགས། བྲག་ཐོག་ཆོས་རྗེ་ཐུགས་
ལ་དྲན་པའི་ཉམས་མགུར་མཆན་དང་བཅས་པ། རྗེ་བཙུན་
ས་སྐྱ་པ་གོང་མ་རྣམས་ལ་ཞུ་བའི་འཕྲིན་ཡིག །ཀྱེ་རྡོ་རྗེའི་
རྣམ་པར་བཤད་པ་ལས་དང་པོ་ལ་ཕན་པ་སྒྲུབ་པ་ཉིན་མོར་
བྱེད་པའི་སྣང་བ། དེའི་དོགས་སྤོང་བླ་མ་བྱང་ཆུབ་གླིང་པ་ལ་
གནང་བ། རྒྱུད་སྡེ་སྤྱིའི་རྣམ་བཞག་རྩོམ་འཕྲོ་རྡོ་རྗེ་གླུ་གར་གི་
བཤད་པ་ཀུན་བཟང་རོལ་པའི་དཔུང་གཉེན། ཚོགས་ཀྱི་
འཁོར་ལོའི་རྣམ་པ་གྲུབ་པའི་དགའ་སྟོན། ཀྱེ་རྡོར་ནག་པོ་
བའི་སྒྲུབ་ཐབས་དེ་ཁོ་ན་ཉིད་རབ་ཏུ་གསལ་བ་ཞབས་ཅུང་
ཟད་མ་རྫོགས་པ། ཀྱེ་རྡོར་ནག་པོ་པའི་རྒྱ་གཞུང་མངོན་
དཀྱིལ་ལ་གསུང་མཆན། ཀྱེ་རྡོར་མངོན་རྟོགས་ཚིགས་བཅད་
མའི་བསྡུས་དོན། ཀྱེ་རྡོ་རྗེའི་ཞི་བའི་སྦྱིན་སྲེག་མེ་ཤེལ་འཕྲེང་
བ། བདག་མེད་མ་ལྷ་མོ་བཅོ་ལྔའི་དཀྱིལ་ཆོག་གི་ཟུར་
འདེབས། ལམ་འབྲས་འཆད་ཐབས་ཀྱི་ཟིན་བྲིས། ལྟ་བ་
འཁོར་འདས་དབྱེར་མེད་ཀྱི་སྐབས་སུ་གནད་བསྡུས་པའི་

ཟིན་བྲིས་གོང་འོག ཆོས་རྗེ་བླ་མས་མཛད་པའི་ཀྱེ་རྡོར་ལུས་
དཀྱིལ་གྱི་བྱིན་རླབས་ལ་གསུང་མཆན་ཞིབ་པ། གུར་རིགས་
བསྡུས་ཀྱི་དཀྱིལ་ཆོག་ཚིག་དོན་རབ་གསལ། གུར་གྱི་མངོན་
རྟོགས་དང་། གར་ཡིག་ཀུན་བཟང་རོལ་བ་གཉིས་ལ་སྔགས་
འགྲོལ་སོགས་གསུང་མཆན་ཞིབ་པ་དུས་འཁོར་ལྷན་སྐྱེས་ཀྱི་
སྒྲུབ་ཐབས་བསྡུས་པ། ཆོས་རྗེ་བླ་མས་མཛད་པའི་དུས་
འཁོར་གྱི་བསྲུང་འཁོར་དང་མངོན་རྟོགས་ལ་སྔགས་འགྲོལ་
སོགས་གསུང་མཆན། དུས་འཁོར་གྱི་གར་ཡིག་ཅུང་མ་རྫོགས་
པ། དུས་འཁོར་གྱི་འཇིག་རྟེན་ཁམས་ལེའི་འགྲེལ་པ། ལྔ་
བསྡུས་རྒྱུ་མཚན་རྩིས་དང་ཞག་གསུམ་རྣམ་དབྱེའི་ཟིན་བྲིས་
ཐོར་བུ། འཇིགས་བྱེད་ཞེ་དགུ་མའི་མངོན་རྟོགས་འཕགས་པ་
རིན་པོ་ཆེས་མཛད་པ་ལ་གསུང་མཆན་ཞིབ་པ། ཨ་མོགྷ་བཛྲ་
གྱི་རྗེས་སུ་འབྲངས་པའི་འཇིགས་བྱེད་བཅུ་བདུན་མའི་ངག་
འདོན། འཇིགས་བྱེད་བཅུ་གསུམ་མའི་ལྷན་ཐབས་(གཤེད་
སྐོར་བྱིན་ལ་འཁོ་བ)། དགྲ་ནག་གི་དཀྱིལ་ཆོག་བདུད་རྩིའི་
རོལ་མཚོ་ལ་གསུང་མཆན། གཤིན་རྗེའི་གཤེད་ཀྱི་གཏོར་མ་
དྲུག་ཅུ་པའི་ཆོ་ག །གཤིན་རྗེའི་གཤེད་དམར་ནག་གི་མཆོད་
པ་ཉི་ཤུ་པ། དགྲ་ནག་དང་གཤེད་དམར་གྱི་ཐིག་རྩ། རྡོ་རྗེ་

ཕུར་པའི་ནུབ་གཉིས་པ་སྟ་གོན་གྱི་ཟིན་བྲིས། རྡོ་རྗེ་ཕུར་པའི་
རྣམ་བཤད་རྩོམ་འཕྲོ། བདེ་མཆོག་མཁའ་འགྲོ་རྒྱ་མཚོའི་སྒྲུབ་
ཐབས་ལ་གསུང་མཆན་ཞིབ་པ། འཕགས་པ་རིན་པོ་ཆེས་
མཛད་པའི་བདེ་མཆོག་ལཱུ་ཧི་པའི་མངོན་རྟོགས་ལ་གསུང་
མཆན་ཞིབ་པ། བདེ་མཆོག་གི་བུམ་པ་སྟ་གོན་གྱི་ཟིན་བྲིས། །
རྩ་ལྟུང་འཁྲུལ་སྤོང་གི་ངག་འདོན་བླ་མ་ལྔ་བཅུ་པའི་ངག་
འདོན་དྲིལ་བ། ཀུན་རིག་གཞན་ཕན་འོད་ཟེར་གྱི་ངག་
འདོན་གཞན་ཕན་སྣང་བ་མཐའ་དཔྱད་དང་བཅས་པ། རྗེ་
་བཙུན་ཆེན་པོའི་འབྱུང་ཊཱིཀ་གི་སྒྲུབ་ཆེན་གྱི་ལྷའི་ཞུགས་ཚུལ་
ལ་བུ་སྟོན་གྱིས་ཟུར་ཟ་མཛད་པའི་སྐབས་ཀྱི་དོགས་སྤོང༌། རྡོ་
རྗེ་རྩེ་མོའི་ས་ཆོག་རྒྱས་པའི་གར་ཡིག །རྣལ་འབྱོར་རྒྱུད་ཀྱི་
དབྱངས་ཡིག་གང་གཱའི་ཆུ་རྒྱུན། འཇམ་དཔལ་ནམ་མཁའ་དྲི་
མེད་ཀྱི་ཐིག་རྩ། སློབ་དཔོན་ཡེ་ཤེས་རྒྱ་མཚོས་མཛད་པའི་
དཔལ་རྩེ་རྣམ་སྣང་མངོན་བྱང་གསུམ་གྱི་ཐིག་རྩ་ལ་གསུང་
མཆན། རྡོ་རྗེ་ཕྲེང་བའི་དབང་ཆོག་གི་སྐབས་སུ་ལྷན་ཐབས་
གལ་ཆེ་བ། མཁན་ཆེན་བྱང་བརྩོན་པའི་ངོར་མཛད་པའི་༌་
སྒྲུབ་ཐབས་བརྒྱ་རྩའི་དབང་ཆོག་དང༌། དེའི་མངོན་རྟོགས་
ཀྱི་ངག་འདོན། ཕྱག་རྡོར་འབྱུང་འདུལ་གྱི་སྒྲུབ་ཐབས། རྟ་

མགྲིན་དམར་པོའི་སྒྲུབ་ཐབས། བྱ་བ་ཁྲི་དཔོན་གྱི་དོན་དུ་
མཛད་པའི་ཚོགས་བདག་དམར་པོའི་མཆོད་གཏོར་བསྡུས་པ།
དཔའ་བོ་གྲུབ་པའི་རྒྱུད་ནས་གསུངས་པའི་གནོད་སྦྱིན་
འཁོར་ལོ་མཐའ་དཔྱད་དང་བཅས་པ། ཆོས་རྗེ་ཐེག་ཆེན་
པས་མཛད་པའི་གུར་མགོན་གྱི་དཀྱིལ་མཆོག་མགོན་པོ་རྣམ་
རོལ་ལ་གསུང་མཆན་དང༌། གྲི་གུག་ལྷ་ལྔ་ཐུན་མོང་མ་ཡིན་
པ་ལ་དབང་བཞིའི་ལེན་ཐབས་གལ་ཆེ་བ། འཁོར་ལོ་རྩིབས་
བཞི་པ། དྲུག་པ། བརྒྱད་པ་རྣམས་ཀྱི་ཐིག་རྩ་ཆིག་བཅད་ལྷུག་
གཉིས། དཔལ་གུར་གྱི་མགོན་པོའི་མདོས་ཆོག་རབ་འཇིགས་
རྡོ་རྗེའི་མེ་ཆར། གཉན་མགོན་ཞལ་བཞི་པའི་གཏོར་མ་ཞི་
དྲག་གཉིས་ཀྱི་ཆོ་ག་གནམ་ལྕགས་འབར་བ། ཆོས་སྐྱོང་གོང་
འོག་གི་གཏོར་ཆོག་མདོར་བསྡུས་པ། གཏོར་ཆེན་དུས་ཀྱི་
འཆམ་ཡིག །པུ་ཏྲ་ལྕམ་སྲིང་སོགས་རུ་འདྲེན་དང་བཅས་
པའི་འཆམ་ཡིག །དུར་ཁྲོད་བདག་པོ་དང་ཕུར་སྲུང་གཉིས་
ཀྱི་གཏོར་ཆོག་བསྡུས་པ། ཆོས་སྐྱོང་སེང་གེ་ནག་པོའི་རྗེས་
གནང་མངོན་རྟོགས་དང་བཅས་པ། གཟའ་མཆོག་གི་རྗེས་
གནང་། ཆོས་རྗེ་དུས་ཞབས་པ་དོན་གྲུབ་ཀུན་དགའི་གསུང་
གིས་དུས་འཁོར་གྱི་བུམ་པའི་ཕྱག་ཚད་དྲིས་ལན། ཀུན་

སྤངས་ཆོས་རྗེ་བསོད་ནམས་རྒྱལ་མཚན་པའི་གསུང་གིས་
གཙུག་ཏོར་འཁོར་ལོ་བསྒྱུར་བའི་ལྟོ་བར་གཞལ་ཡས་ཁང་
སྒོམ་ཚུལ་གྱི་དྲིས་ལན། གསང་སྔགས་ཀྱི་ལམ་གྱི་བགྲོད་ཚུལ་
སོགས་ལ་རབ་འབྱམས་པ་དཀོན་མཆོག་དཔལ་གྱི་དྲིས་ལན།
རབ་འབྱམས་པ་རིན་རྒྱལ་བས་དབང་དང་འབྲེལ་བའི་ལྟ་བ་
དང༌། སྡོམ་གསུམ་ལ་བརྟེན་པའི་དྲིས་ལན། རང་བཞིན་དང་
སྐྱེས་བུ་ཉེར་ལྔ་སོགས་ལས་འཕྲོས་པ་དཀའ་བཅུ་པ་རིན་ཆེན་
རྡོ་རྗེའི་དྲིས་ལན། མེ་མིག་གདེངས་ཅན་གྱི་ངེས་པ་ལ་དཀའ་
བཅུ་པ་ཡོན་ཏན་འོད་ཟེར་གྱིས་དགག་པའི་ཡི་གེ་བྱས་དུས་
མཛད་པའི་ཚིགས་བཅད། གཟའ་འཛིན་གྱི་དཀའ་གནད་ལ་
བསྔགས་པ་ཧཱུཾ་དཀར་དྲིས་ལན། སྡོམ་གསུམ་རབ་དབྱེའི་རྣམ་
བཤད་རྩོམ་འཕྲོ། ཀ་ལཱ་པའི་མཚམས་སྦྱོར་ལྔའི་ཊཱིཀ་དང།
མིང་ལེའི་འགྲེལ་པ་ཅི་རིགས་པ། བཅོམ་ལྡན་འདས་ཀྱི་སྒྲ་
བཤད། སྟག་རྩེ་ནས་ཞུས་པའི་སྒྲའི་དྲིས་ལན་སྔ་ཕྱི་གཉིས། 
ཀོང་པོ་རས་པ་ཉི་ཟླ་བཟང་པོའི་དོན་དུ་མཛད་པའི་དགེ་
སྦྱོར་ཉམས་ལེན་གྱི་སྡོམ། ཞལ་གདམས་དང་ཞུ་ཡིག་སྙན་
དངགས་སྐོར་ལ། རྡོ་རྗེ་གདན་གྱི་དགེ་འདུན་སྤྱི་ལ་གནང་
པའི་མདོ་རྒྱུད་ཐམས་ཅད་ཀྱི་དོན་བསྡུས་པའི་ཞལ་གདམས་

བཅའ་ཡིག་ཆེན་མོ། སྨྱུག་ལ་ཆོས་རྗེ་ངག་དབང་པ་ལ་གནང་
བའི་ཞལ་གདམས། ཀོང་ཡུལ་གྱི་བླ་མ་སྨན་ཕུ་བ་ལ་གནང་
བའི་ཞལ་གདམས། དགེ་སྦྱོང་བྱམས་པ་ཆོས་འཕེལ་ལ་གནང་
བའི་ཞལ་གདམས། མཁན་ཆེན་ཐམས་ཅད་མཁྱེན་པ་བྱམས་
པ་ལ་ཕུལ་བའི་སྙན་ངག །དྲུང་ནས་དགེ་མོ་རིན་པོ་ཆེ་ལ་
ཕུལ་བའི་སྙན་ངག །ཆོས་རྗེ་ལོ་ཆེན་བསོད་ནམས་རྒྱ་མཚོ་ལ་
ཕུལ་བའི་སྙན་ངག །ཆོས་རྗེ་མུས་སྲད་པ་རྡོ་རྗེ་རྒྱལ་མཚན་པ་
ལ་ས་སྐྱ་པའི་བསྟན་འཛིན་དུ་མངའ་གསོལ་བའི་ཞུ་ཡིག །རྒྱ་
ནག་ཏུ་དོན་ཆོས་རྗེ་ལ་ཕུལ་བའི་ཞུ་ཡིག་རྒྱས་པ། སྤྲུལ་སྐུ་ཞྭ་
དམར་བ་ལ་ཕུལ་བའི་སྙན་ངག །ཆེན་པོ་བློ་གྲོས་པས་དམ་
ཚིག་གི་བཤགས་བསྡོམས་ཕུལ་དུས་ཀྱི་ཞུས་ལན་གདམས་པ། །
ཀོང་པོའི་བླ་མ་རིན་ཆེན་དབང་ཕྱུག་ལ་གནང་བའི་ཐུགས་
དམ། ཤངས་པ་སྒྲུབ་ཆེན་མ་ལ་གནང་བའི་ཐུགས་དམ། རྡོར་
དབྱིངས་ལྷ་ཁང་གི་རྟེན་བཞེངས་དུས་རིག་བྱེད་པ་མཁྱེན་
བརྩེ་བ་ལ་གནང་བའི་ཐུགས་དམ། རིན་སྤུངས་སུ་ནང་སོ་
དོན་ཡོད་རྡོ་རྗེ་བ་ལ་ལས་རྒྱུ་འབྲས་ཀྱི་རྣམ་བཞག་མདོར་
བསྡུས་གནང་བའི་ཐུགས་དམ། ཚིགས་བཅད་ཕྲན་བུ་ལ། རྒྱ་
གར་རྡོ་རྗེ་གདན་གྱི་མཧཱ་བོ་དྷི་ལ་ཞལ་གསེར་དང་སྙན་དར་

ཕུལ་དུས་ཀྱི་ཚིགས་བཅད། ཆོས་རྗེ་བྲག་ཐོག་པའི་སྐུ་གདུང་
ལ་ལོ་རེ་བཞིན་བརྒྱུད་མཆོད་དུས་སྙན་དར་ཕུལ་བའི་ཚིགས་
བཅད། ཆོས་རྗེ་བཀའ་འགྱུར་བའི་སྐུ་གདུང་ལ་སྙན་དར་
ཕུལ་བའི་ཚིགས་བཅད། དཔོན་མོ་རིན་ཆེན་དབང་མོ་བས་
བྱང་ཆུབ་ཆེན་པོ་དང་། ཆོས་སྐྱོང་ལ་སྙན་དར་ཕུལ་བའི་
ཚིགས་བཅད་གཉིས། རྣམ་རྒྱལ་རབ་བརྟེན་ནས་ཆོས་སྐྱོང་ལ་
གོ་ཁྲབ་དང་མདའ་དར་ཕུལ་བའི་ཚིགས་བཅད་གསུམ། །
བྱམས་པ་གླིང་གི་བྱམས་ཆེན་ལ་སྙན་དར་ཕུལ་བའི་ཚིགས་
བཅད། རྗེ་ཐམས་ཅད་མཁྱེན་པ་བྱམས་པ་གླིང་གི་གདུང་ལ་
སྙན་དར་ཕུལ་བའི་ཚིགས་བཅད། ཆོས་རྗེ་ལོ་ཆེན་གྱི་གདུང་
ཁང་ཆེ་ཆུང་ལ་སྙན་དར་ཕུལ་བའི་ཚིགས་བཅད་གཉིས། །
ཡུམ་གྱི་སྐུ་གདུང་ལ་སྙན་དར་ཕུལ་བའི་ཚིག་བཅད། རྒྱལ་བུ་
བསོད་ནམས་དབང་གི་རྒྱལ་བོའི་དམ་ཕུང་ལ་མཛད་པའི་
ཚིགས་བཅད། རིགས་གཏེར་རང་འགྲེལ། ཆོས་སྐྱོང་གོང་འོག་
གི་བསྟོད་འབུམ། གཉན་མགོན་དང་པུ་ཏྲའི་མདོས་ཆོག་
རྣམས་པར་དུ་བཞེངས་དུས་སོ་སོར་ཚིགས་བཅད་རེ། སྟག་
རྩེ་ནས་ཕུར་པའི་རབ་གནས་ཞུས་དུས་གནང་བའི་ཚིགས་
བཅད། ཞྭ་ལུ་ལོ་ཙཱ་བ། རབ་འབྱམས་པ་རིན་རྒྱལ་བ། དཀའ་

བཅུ་བ་ཤེས་རྡོར། གླིང་གི་བླ་མ་ཀུན་དགའ་བཀྲ་ཤིས། གླ་བོ་
ཆོས་མཛད་བསོད་ནམས་ལྷུན་གྲུབ། རོང་པོ་དཀའ་བཅུ་བ་
གྲགས་པ་རྒྱལ་མཚན། སྨྱུག་ལ་ཆོས་མཛད། ལྗངས་པ་ཆོས་
མཛད་རྣམས་ལ་སོ་སོར་གནང་བའི་ཚིགས་བཅད། ཡང་
བཤད་གསར་སོགས་དགའ་སྟོན་ལ་རོལ་བའི་མོལ་བ། བསྔོ་
བ་ཡས་གཏམ་མདོར་བསྡུས་རྣམས་སོ། །དེ་ལྟར་མཁས་པའི་
ཕྲིན་ལས་ཀྱི་བྱ་བ་དེ་དག་ཀྱང་། གདུལ་བྱ་གང་དང་གང་ལ་
ལྷག་པར་ཐུགས་བརྩེ་བ་དང་། ཐུབ་པའི་བསྟན་པ་འཕེལ་
རྒྱས་ཁོ་ན་ལ་དགོངས་པས། རྙེད་པ་དང་གྲགས་པ་དོན་དུ་
གཉེར་བ་ནི་ནམ་ཡང་མ་ཡིན་ཏེ། ནང་དོན་གཉིས་འཛིན་གྱི་
འཁྲུལ་སྣང་ཟད་པར་སྤངས་པས་སོ། །དེ་ཡང་གཞན་སྣང་
ཙམ་དུ་འཆད་རྩོད་རྩོམ་གསུམ་གྱི་རིམ་པས་བསྟན་པ་ལ་བྱ་
བ་རླབས་པོ་ཆེ་མཛད་པ་ལས། ཞལ་སློབ་ཇི་ལྟར་བྱུང་བའི་
ཚུལ་ནི། སྤྱིར་མགོན་པོ་འདིའི་དངོས་ཀྱི་གདུལ་བྱ་མདོ་
སྔགས་ཀྱི་བསྟན་པའི་གསལ་བྱེད་དུ་གྱུར་པ་ཤིན་ཏུ་མང་ཞིང་།
གསུང་ཆོས་སྣ་རེ་ཙམ་འབྲེལ་བས་ཀྱང་འབྲེལ་བ་དོན་ལྡན་གྱི་
སྒོ་ནས་སྲིད་ཞི་གང་རུང་གི་དངོས་གྲུབ་ཐོབ་པའི་གདུལ་བྱ་
ནི་བགྲང་བ་ལས་འདས་པས་བརྗོད་པར་ག་ལ་ནུས། དེ་ལྟ་

མོད་ཀྱི་བསྟན་པའི་བདག་པོར་གྱུར་པ་དང་མདོ་སྔགས་ཀྱི་
སྲོལ་འཛིན། བཤད་སྒྲུབ་ཀྱི་རྩ་ལག གཞན་ཕན་ཕྲིན་ལས་ཀྱི་
སྒོ་ཅན། ནང་དོན་མཆོག་ལ་གཞོལ་བའི་སྦས་པའི་རྣལ་
འབྱོར་རིས་མེད་པའི་བསྟན་པའི་སྦྱིན་པོར་གྱུར་པའི་ལུགས་
གཉིས་ལྡན་གྱི་ས་སྐྱོང་སོགས་གཙོ་བོར་གྱུར་པ་ཆེ་ལོང་ཙམ་
ཞིག་བརྗོད་ན། རྗེ་བཙུན་འཇམ་པའི་དབྱངས་ཀྱི་རྣམ་པར་
འཕྲུལ་པ་ས་གསུམ་ན་འགྲན་ཟླ་དང་བྲལ་བ་དཔལ་ས་སྐྱ་
པའི་གདུང་བརྒྱུད་རྣམ་པར་དག་པ་མདོ་སྔགས་ཀྱི་བདག་
པོར་གྱུར་པའི་འགྲོ་དོན་མཐའ་ཡས་པ་སྐྱོང་བར་མཛད་པ་
བདག་ཆེན་བསོད་ནམས་རྒྱལ་མཚན་དཔལ་བཟང་པོ། འདི་
ཉིད་ཀྱིས་རྒྱལ་བ་ཀུན་འདུས་ཞེས་པའི་སྐུ་བསྟོད་ཅིག་ཀྱང་
མཛད་པ་དང༌། ཡི་དམ་ཆོས་སྐྱོང་ལ་མངའ་བརྙེས་པས་མཐུ་
སྟོབས་ཀྱི་དབང་ཕྱུག་ཏུ་གྱུར་པ་གདུང་བརྒྱུད་རིན་པོ་ཆེ་
བསམ་གྲུབ་རྒྱལ་མཚན་དཔལ་བཟང་པོ་སྐུ་མཆེད། ཡང་སྔོན་
དུ་ཡོངས་འཛིན་དུ་གྱུར་ཀྱང་། ཕྱིས་རྗེ་བཙུན་འདི་ཉིད་ལ་
ལྷག་པའི་ཐུགས་དད་ཀྱིས་སླར་གསུང་གི་བདུད་རྩི་མང་དུ་
གསོལ་བ་ནི་བྲག་ཐོག་ཆོས་རྗེ་དཔལ་འཛིན་བཟང་པོ་དང༌།
ཆོས་རྗེ་དགེ་མོ་རིན་པོ་ཆེ་རྣམ་གཉིས། གསུང་རབ་སྤྱིའི་

བདག་པོར་གྱུར་པ་ལ་ཆག་ལོ་ཙཱ་བ་ཆོས་རྗེ་ཏེའུ་ར་པ། པཎ་
ཆེན་འབུམ་ཕྲག་གསུམ་པ། དགེ་ཆུ་བ་ཆོས་རྗེ་དཀོན་མཆོག་
དཔལ། གཙང་ཞ་ལུ་དང་གྲྭ་ཐང་གི་མཁན་ཐོག་ཏུ་བཞུགས་
ཤིང་ས་སྐྱ་བདག་ཆེན་གྱིས་གསུང་གི་བདུད་རྩི་བཞེས་པ་སྐད་
གཉིས་སྨྲ་བའི་དབང་པོ་ཞ་ལུ་བ་ཆོས་སྐྱོང་བཟང་པོ། བརྡ་
སྤྲོད་པའི་ཚུལ་ལ་སྤོབས་པ་དགེ་བ་ཅན་འཇིག་རྟེན་གྱི་མིག་
བུ་དོང་ལོ་ཙཱ་བ། མི་ཉག་པཎ་ཆེན་དཔལ་ལྡན་བཟང་པོ།
སྨྱུག་ལ་ཆོས་རྗེ་ངག་དབང་པ། ཆོས་རྗེ་ཀརྨ་འཕྲིན་ལས་པ། །
སྣེ་གདོང་བདག་པོའི་ཏི་ཤིར་གྱུར་ཅིང་ཚོགས་ཆེན་མོའི་༌་
མཁན་པོ་དྭགས་པོ་པཎ་ཆེན་པ། ཞྭ་དམར་ནག་དང༌། གོང་
མ་མིའི་དབང་པོའི་བླ་མར་གྱུར་པ་ཚོགས་དགེ་འདུན་སྒང་གི་
མཁན་པོ་མཛད་པ་མཁན་ཆེན་ཆོས་གྲུབ་སེང་གེ་བ། ཁ་ཆེ་
པཎ་ཆེན་གྱི་རིང་ལུགས་པ་ཚོགས་བྱིར་རྫིང་མཁན་ཆེན་
ལེགས་པ་བཀྲ་ཤིས་པ། ཚོགས་ཆོས་ལུང་གི་མཁན་ཆེན་
གྲགས་པ་རྒྱལ་མཚན་པ། གཞན་ཡང་གཙང་འཕགས་དབུས་
འཕགས་ཀྱི་མཁན་པོ་སོགས་དང༌། འཆད་རྩོད་རྩོམ་གསུམ་
གྱི་སྒོ་ནས་བསྟན་པའི་གསལ་བྱེད་དུ་གྱུར་པ་མཁས་གྲུབ་
བསྟན་པ་རབ་གསལ་བ། ཐུབ་བསྟན་རྣམ་རྒྱལ་གྱི་གདན་ས་

བ་ཀོང་སྟོན་དབང་ཕྱུག་གྲུབ་པ། ཡར་རྒྱབ་དཔོན་ཆེན་གྱི་ཏི་
ཤི་པཎ་ཆེན་བདེ་ལེགས་དཔལ་བཟང་པོ། གསང་ཕུ་ནེའུ་
ཐོག་གླིང་སྟོད་ཀྱི་ཆོས་རྗེ་ཀུན་དགའ་འོད་སྲུངས། གསང་
ཕུའི་ཆེན་པོ་ཉི་གྲགས་པ། སློབ་དཔོན་འུ་ཡུག་པ་སྨྲ་བའི་
དབང་པོ་རིན་ཆེན་རྒྱལ་མཚན། གྲྭ་ས་འདི་ཉིད་ཀྱི་ཆེན་པོ་
བསོད་ནམས་རྒྱལ་པོ་བ། མཁས་པ་ཡོན་ཏན་འོད་ཟེར། རྐྱང་
འདུར་བ་རིན་ཆེན་རྡོ་རྗེ་སོགས་སོ། །རིགས་རུས་ཕུན་སུམ་
ཚོགས་ཤིང་ཕྲིན་ལས་རྒྱ་མཚོ་ལ་དབང་འབྱོར་བ་རྗེ་ཉིད་ཀྱི་
དབོན་རིགས་སེམས་དཔའ་ཆེན་པོ་ངག་དབང་བཟང་པོ་
དང༌། ཆོས་བརྒྱད་ཀྱི་འདིར་སྣང་བསྲིང་བར་མཛད་ནས་
ནང་ལ་མཆོག་ཏུ་གཞོལ་བའི་གྲུབ་པའི་དབང་ཕྱུག་ཀུན་
སྤངས་ཆོས་ཀྱི་རྗེ། དྭགས་པོ་བཀྲ་ཤིས་རྣམ་རྒྱལ་བའི་དབོན་
རིགས་དྭགས་པོ་ཆོས་འབྱོར་བ། དྭགས་པོ་བཀྲས་རྣམ་པའི་
སྐུ་སྐྱེ་རིན་པོ་ཆེ། གླིང་གི་བླ་མ་ཏིང་འཛིན་དཔལ་འབྱོར།
དོན་རྩ་དབོན་པོ། འབྲི་ཁུང་གྲུ་ཁང་གདན་ས་པ། ཆོས་རྗེ་བླ་
མ་དམ་པའི་དགོན་གནས་སྙེ་ཐང་བཀྲ་ཤིས་སྒང་གི་གདན་ས་
བ་དང་། ཆོས་རྫོང་གདན་ས་བ། ཚལ་མིན་གདན་ས་བ་ཆོས་
གྲགས་པ། ལྕགས་རི་མཁན་ཆེན་བྱང་ཆུབ་རྣམ་རྒྱལ་བ། །

བཟང་ལྡན་དཀའ་བཅུ་བ་སོགས་སོ། །ཐོས་པ་རྒྱ་མཚོའི་ཕ་
རོལ་སོན་ཞིང་བསམ་པ་ལྷུ་ཕྲེང་གི་རྣམ་པར་བཀྲ་བ། དེ་དོན་
སྒོམ་པ་ལ་གཅིག་ཏུ་གཞོལ་བའི་ནོར་བུས་གཏམས་པ་སེམས་
དཔའ་ཆེན་པོ་མཁན་ཆེན་ནམ་མཁའ་ཆོས་བཟང༌། འདིས་
ཀྱང་ཕུན་ཚོགས་བསླབ་གསུམ་ཞེས་པའི་སྐུ་བསྟོད་གཅིག་
མཛད། མྱང་སྟོད་པ་ཆེན་པོ་བློ་གྲོས་སེང་གེ། སྡེ་པ་སྒར་པའི་
བླ་མ་མཛད་པ་འཁྲུལ་ཞིག་མདོ་སྔགས་པཎ་ཆེན་ཆོས་ཀྱི་རྒྱལ་
མཚན། བཀའ་རབ་འབྱམས་སྨྲ་བ་བཀྲ་ཤིས་རིན་ཆེན། རྩྭ་
ཐང་རབ་འབྱམས་པ་རྒྱལ་མཚན་རིན་ཆེན་པ་སོགས་སོ། །
ཁྱད་པར་གྲྭ་ས་འདི་ཉིད་ཀྱི་སྐུ་དངོས་ཀྱི་གདུལ་བྱ་མདོ་
སྔགས་ཀྱི་བདག་པོར་གྱུར་པ་བསམ་གྱིས་མི་ཁྱབ་པ་ལས། དེ་
རྣམས་ཀྱི་ནང་ནས་ཀྱང་མཆོག་གི་རིགས་ཅན་ལ། རྗེ་བཙུན་
དམ་པ་དེའི་འདུས་པ་དང་པོ་ལྟ་བུའི་ཚུལ་གྱི་རྡོ་རྗེ་འཛིན་པ་
ཆེན་པོ་བསོད་ནམས་རིག་འཛིན་པ། སྔགས་འཆང་བཀྲ་ཤིས་
རྣམ་རྒྱལ་བ། རིག་པ་འཛིན་པ་ཆེན་པོ་རྡོ་རྗེའི་སློབ་དཔོན་དུ་
གྱུར་པ་བསོད་ནམས་མཆོག་ལྡན་པ། བྱང་ཆུབ་སེམས་དཔའི་
རྣམ་པ་ཅན་རྡོ་རྗེའི་སློབ་དཔོན་ཆོས་དབང་རྣམ་རྒྱལ་བ། རྗེ་
བླ་མའི་གསུང་གི་རྒྱུན་ལ་འདྲིས་ཤིང་སྒྲ་དང་སྙན་ངག་རྩིས་

སོགས་ཐ་སྙད་ལ་མཁས་པ། ཕྱིས་སྙེ་ཐང་བཀྲ་ཤིས་སྒང་གི་
གདན་ས་པ་གཞོན་ནུ་རྣམ་པར་རྒྱལ་བ་དབང་པོའི་སྡེ་རྣམས་
སོ། །ལུང་རིགས་ཀྱིས་རྒོལ་བ་ངན་པ་ཚར་གཅོད་ཅིང་གསང་
སྔགས་རྒྱ་མཚོའི་འཇིང་ནས་དབང་གི་ཆུ་བོ་རྒྱུན་མི་འཆད་
པར་ཕབ་སྟེ་གདུལ་བྱ་རྣམས་སྨིན་གྲོལ་གྱི་ལམ་ལ་འགོད་པར་
མཛད་པའི་བསྟན་འཛིན་ཆེན་པོར་གྱུར་པ་ཆོས་ཀྱི་རྗེ་རིག་
པའི་གློག་འཕྲེང་། ཆོས་ཀྱི་རྗེ་རྣམ་རྒྱལ་རིན་ཆེན། མཁས་པའི་
དབང་པོ་བདེ་ལེགས་རྒྱ་མཚོ། དྭགས་པོ་སྐུ་རབ་ཀྱི་མཁན་པོ་
མཛད་པ་བསོད་ནམས་རྒྱ་མཚོ། ཕ་བླ་མའི་ཐུགས་རྗེ་ཞུགས་
པ་ཐུགས་སྲས་རྡོ་རྗེ་འཛིན་པ་ཀུན་དགའ་རྒྱལ་པོ། འདི་ནི་
ཕྱིས་སྤྲུལ་སྐུ་ཞྭ་ནག་པ་མི་བསྐྱོད་རྡོ་རྗེ་ཉིད་ཀྱི་སྤྲུལ་པར་ཡང་
ཞལ་བཞེས་འདུག་གོ །ཕྱི་ནང་གི་ཆོས་ཚུལ་མཐའ་དག་ལ་
དབང་འབྱོར་ཞིང་། བཀའ་ལུང་མན་ངག་དུ་མའི་བང་
མཛོད་དུ་གྱུར་པས་གཞན་ཕན་གྱི་སྒོ་མཐའ་ཡས་པར་སྐྱོང་བ་
ཐུའི་ཆོ་རིགས་ལས་འཁྲུངས་པ་འབྲི་ཁུང་མཁན་པོ་རྣམ་རྒྱལ་
མགོན་པོ་དྲི་མེད་སྡེ། ཆོས་གྲྭ་རྩེད་ཐང་གི་ལས་ཆེན་དཔོན་
འབྲས་བུ་གླིང་པ། གདན་ས་ཆེན་པོ་ཐེལ་གྱི་ཆོས་སྒོ་བ་མཁས་
པའི་དབང་པོ་འབུམ་རབ་འབྱམས་པ། གཙང་བྱམས་ཆེན་གྱི་

སློབ་དཔོན་རྣལ་འབྱོར་དབང་ཕྱུག་པ་སོགས་སོ། །གངས་
ཅན་གྱི་ལྗོངས་འདིར་སྒྲུབ་བརྒྱུད་ཀྱི་བསྟན་པའི་བདག་པོར་
གྱུར་པ་རྔོག་སྟོན་བྱང་ཆུབ་དཔལ་གྲུབ་དང༌། དེའི་དབོན་པོ་
རྔོག་སྟོན་བྱང་ཆུབ་གྲགས་པ། རྔོག་ཚང་འོག་མ་རྔོག་སྟོན་
བསོད་ནམས་ལྷུན་པོ། གྲུབ་ཆེན་གཙང་པ་རྒྱ་རས་ཀྱི་གདུང་
བརྒྱུད་ཀྱི་སྲོལ་འཛིན་རྣམས་ཀྱི་ནང་ནས་མཆོག་ཏུ་གྱུར་པ་
འབྲུག་པ་དབོན་རིན་པོ་ཆེ་ངག་དབང་ཆོས་རྒྱལ། འབྲུག་པ་
རྟོགས་ལྡན་ལྷ་བཙུན་པ་སོགས་དང༌། ནང་ལ་མཆོག་ཏུ་
གཞོལ་བས་སྤངས་རྟོགས་གོང་དུ་འཕེལ་ཞིང༌། སྦས་པའི་
ཚུལ་གྱིས་འཁྲུལ་ཞིག་གི་སྒོ་ནས་གཞན་རྗེས་སུ་འཛིན་པར་
མཛད་པ་ཀ་ཐོག་རྡོ་རྗེ་བཟང་པོ། མཚུངས་མེད་འབྲི་གུང་
རས་ཆེན་པ། གྲུབ་ཆེན་བྲག་སྒོ་བ་ཀུན་དགའ་བསམ་གཏན།
ཕྱག་ན་རྡོ་རྗེའི་གྲུབ་ཆེན་བསམ་རྩེ་བ། ཀོང་པོའི་རྣལ་འབྱོར་
ཉི་ཟླ་བཟང་པོ་སོགས་སོ། །གསང་སྔགས་གསར་རྙིང་གི་
ཉམས་བཞེས་དང་ཕྱག་ལེན་གྱི་རིམ་པ་སྐྱོང་བར་མཛད་པ་ལ།
ཀོང་པོའི་བླ་མ་དགེ་འདུན་བཟང་པོ། བླ་མ་རིན་ཆེན་དབང་
ཕྱུག །བླ་མ་ཚུལ་ཁྲིམས་བརྟན་པ། གཙང་ཕུགས་པ་ཆོས་རྗེ་སྐུ་
མཆེད་སོགས་དང་། རྒྱ་གར་ཤར་ཕྱོགས་ཀྱི་པཎྜི་ཏ་ལོ་ཀོཏྟ་ར་

ཞེས་བྱ་བ་དང་། པུཀྐཾ་གི་པཎྜི་ཏ་འདུལ་བ་འཛིན་པ་ཨ་ལངྐ་
ར་དང༌། དྷརྨ་དི་པཱ་ཀ་ར་ཞེས་པ་རྣམས་སོ། །ཕྱི་མ་གཉིས་
ཀྱིས་རྗེ་ཉིད་ཀྱི་སྐུ་ལ་བསྟོད་པའི་རབ་བྱེད་སྡེབ་སྦྱོར་གྱི་རྣམ་
གྲངས་ཚར་དུ་དངར་བ་དང་བཅས་པ་རེ་མཛད་དོ། །ཡང་ས་
སྐྱོང་བའི་ཚུལ་འཛིན་པའི་དད་ཐོབ་ལ། རྗེ་བཙུན་དམ་པ་དེ་
ཉིད་ཀྱི་དབོན་རིགས་མཁྱེན་རབ་ཀྱི་ཆ་ཤས་རབ་ཏུ་ཡངས་
ཤིང་དད་པ་དང་འདུན་པའི་བགོ་སྐལ་ལྷག་པོར་གྱུར་ཏེ། སྐུ་
གསུང་ཐུགས་ཀྱི་མཉེས་སྤྲིན་རྒྱ་མཚོས་རྗེ་བཙུན་དམ་པ་དེ་
ཉིད་ཡུན་དུ་མཉེས་པར་མཛད་པ་དང༌། ཟབ་དོན་གྱི་ཉམས་
བཞེས་ལས་ནམ་ཡང་གཡོ་བ་མེད་པས་བྱིན་རླབས་དང་མཐུ་
སྟོབས་ཀྱི་དབང་ཕྱུག་ཏུ་གྱུར་ལ། འཁོར་འདས་བདེ་ཆེན་གྱི་
རོལ་པར་ཤར་བ་ས་སྐྱོང་ཆོས་ཀྱི་རྗེ་ལྷ་དབང་ཀུན་དགའ་ཁུ་
དབོན་དང༌། ཕྱི་ནང་གི་ཆོས་ཚུལ་ལ་ཀུན་ཏུ་སྒྲིབ་པ་མེད་
པའི་སྤྱན་ཅན་རིགས་ལྡན་གྱི་སྤྲུལ་པར་གྱུར་པ་མཁྱེན་རབ་ཀྱི་
བདག་པོ་ཨེ་ཝཾ་ཆོས་ཀྱི་རྗེ་ཁུ་དབོན་ཡུམ་སྲས་དང་བཅས་པ།
མཁན་པོ་བོདྷི་ས་ཏྭའི་དབོན་རིགས་འཕྱིང་པར་སྟག་རྩེ་ནས་
སྐུ་ཞང་རྡོ་རྗེ་ཚེ་བརྟན་ཁུ་དབོན། ལུགས་གཉིས་ལ་མཁྱེན་པ་
རབ་ཏུ་རྒྱས་ཤིང་ཕུན་ཚོགས་དཔལ་འབྱོར་དང་མངའ་རིས་

ལ་དབང་འབྱོར་བའི་བྱ་པ་ཁྲི་དཔོན་བཀྲ་ཤིས་དར་རྒྱས་པ་
སྐུ་མཆེད། བགྲེས་པས་སྐུ་བསྟོད་ཤིན་ཏུ་ལེགས་པ་གཅིག་
མཛད་དོ། །ཐུའི་ཆོ་འབྲང་གི་རིགས་ལས་འཁྲུངས་པའི་བོད་
ཆོས་རྒྱལ་གྱི་བརྒྱུད་འཛིན་བསམ་ཡས་དབུ་ཚལ་བ་སྐུ་མཆེད།
རིགས་སྔགས་འཆང་མཐུ་ནུས་ཀྱི་དབང་ཕྱུག་ནང་སོ་ཆོས་ཀྱི་
འབྱུང་གནས་སོགས་མང་དུ་ཡོད་དོ། །གཞན་ཡང་རྗེ་བཙུན་
དམ་པ་དེ་སངས་རྒྱས་ཀྱི་བསྟན་པ་ལ་བྱ་བ་རླབས་པོ་ཆེ་
མཛད་པའི་སླད་དུ། རྗེ་ཉིད་ཀྱི་མཁྱེན་རབ་ཀྱི་ཆ་ཤས་རིག་
བྱེད་ཀྱི་རྣམ་པར་ཤས་བས་རབ་འབྱམས་ཀྱི་རྒྱལ་བའི་དཀྱིལ་
འཁོར་མ་ལུས་པ་མངོན་སུམ་པ་ལྟ་བུར་གང་གི་ལག་སོར་ལ་
སྐྲུན་པར་བྱེད་པའི་སྤྲུལ་པའི་སྐྱེས་ཆེན་མཁྱེན་བརྩེ་བ་དགེ་
བསྙེན་རྣམ་པར་རྒྱལ་བ་ཁུ་དབོན་སྔ་མས་ངོ་མཚར་འཁྲི་ཤིང་
ཞེས་པའི་སྐུ་བསྟོད་ཅིག་མཛད། ཕ་བླ་མ་དེའི་བཀའི་ཅོད་
པན་གཙུག་ཏུ་བསྟེན་ཏེ། ཇི་ལྟར་བསྩལ་བ་ལས་ནམ་དུ་ཡང་
མི་གཡོ་ཞིང་། བཞེད་པའི་དོན་མ་ལུས་པ་སྒྲུབ་པ་ལ་ངལ་བ་
མེད་པར་རྣམ་ཐོས་ཀྱི་བུའི་བང་མཛོད་ལ་ལོངས་སྤྱོད་པ་ལྟ་
བུའི་སྐུ་གསུང་ཐུགས་ཀྱི་རིམ་གྲོ་པ་ཉེ་གནས་ཆེན་མོ་བརྒྱ་
བྱིན་སོགས་སོ། །གཞན་ཡང་རྗེ་འདི་ནི་དབང་བཅུ་ཐུགས་ལ་

འབྱོར་ཞིང༌། བརྗིད་ཆགས་པ་དང༌། བདེན་པ་སྨྲ་བ་དང༌།
སྔགས་ཀྱིས་གསུང་བྱིན་གྱིས་བརླབས་པ་སོགས་ཀྱི་སྒོ་ནས་
འདིའི་བཀའ་དངོས་སུ་བསྩལ་ནས་སུས་ཀྱང་བགོམ་པར་མི་
ནུས་པས་བཀའ་བཞིན་སྒྲུབ་པར་བྱེད་དོ། །སླར་སྨྲས་པ། ཕུལ་
བྱུང་མཁྱེན་པའི་ཆུ་འཛིན་ཆེ་ལས་གྲངས་མེད་ཆོས་ཀྱི་ཆར་
ཕབ་ཅིང་། །རྩོད་པའི་གནམ་ལྕགས་རྡོ་རྗེའི་ཟེར་གྱིས་རྒོལ་
བའི་ཀླད་པ་འཐག་པར་མཛད། །རྩོམ་པ་ལེགས་བཤད་དབྱར་
གྱི་རྔ་ཆེན་ཕྱོགས་དུས་ཀུན་ཏུ་བསྒྲགས་པ་ལས། །སྐལ་བ་
མཆོག་གི་གདུལ་བྱའི་ལོ་ཐོག་ཕྱོགས་རྣམས་ཀུན་ཏུ་རྒྱས་པར་
གྱུར། །དམ་ཆོས་གསུང་བ་ཕལ་ཆེར་གདུལ་བྱ་ཡི། །བསམ་
པའི་སྣོད་ཡངས་འགེངས་ལ་ཆུ་ཐིགས་བཞིན། །ཁྱོད་ནི་ཟབ་
ཡངས་ཆོས་ཚུའི་ཆར་ཆེན་པོ། །ཀུན་ཏུ་རིས་མེད་འབེབས་
པའི་རྫོགས་ལྡན་སྤྲིན། །འགྲོ་ལ་བདུད་རྩིར་འགྱུར་བའི་
ལེགས་བཤད་ཀྱི། །སྐྱེས་བཟང་སྔ་ན་མེད་པའི་ཆོས་ཀྱི་གཏམ།།
ང་རྒྱལ་གྱིས་མཐོ་མཁས་པའི་སྤྱི་བོར་ཡང་། །བདེ་གཤེགས་
བཀའ་ཡི་མེ་ཏོག་ཕྲེང་བཞིན་ལེན། །ཕས་ཀྱི་རྒོལ་བ་སྟོང་གིས་
མི་བརྫི་བའི། །ཕྱོགས་ལས་རྣམ་པར་རྒྱལ་བའི་ཁྱུ་མཆོག་ཁྱོད། །
དགག་སྒྲུབ་སེང་གེའི་ཁྲི་ལ་བཞུགས་ཙམ་གྱིས། །མངོན་རློམ་

དྲེགས་པ་བརྒྱ་དག་ཟིལ་གྱིས་མནོན། །རྟོག་གེའི་དུག་ཆུས་ལྟོ་
བ་ཁེངས་པ་ལས། །ཝ་སྐྱེས་བཞིན་དུ་དྲེགས་པའི་ང་རོ་ཡིས། །
ཁྱོད་ལ་རྒོལ་བར་བྱེད་རྣམས་རང་ཉམས་པ། །ཕྱེ་ལེབ་མར་
མེའི་འོད་ལ་འཛིང་བ་བཞིན། །ཉིད་གསུང་ཆོས་ཀྱི་བདུད་རྩི་
རོ་བརྒྱ་པ། །རྣམ་དཔྱོད་རོ་འཛིན་སྐྱོན་མེད་ཀྱིས་མྱོང་ན། །
ཉེས་བཤད་དྲི་ང་མི་ཟད་གཞན་གཞུང་གི། །ངན་སྐྱུགས་དག་
ལ་སུ་ཞིག་དགའ་བར་བྱེད། །འོན་ཀྱང་འདི་ན་ཕྲག་དོག་གིས་
མྱོས་པའི། །སྐལ་ངན་ཁ་ཅིག་ཁྱོད་གསུང་མི་འཛིན་པ། །ཀུན་
དགའི་པད་ཚལ་བོར་ནས་སྦྲང་མ་གཞན། །མི་གཙང་ཕུང་
པོའི་དྲི་ལ་རྒྱུག་པ་བཞིན། །མདོ་རྒྱུད་རྒྱ་ཆེན་ཐོས་པའི་ཆུ་
གཏེར་འཛིན། །ཟབ་ལམ་སྨིན་གྲོལ་གདམས་པའི་ནོར་བུས་
ཕྱུག །ཁམས་གསུམ་འགྲོ་ལ་རྒྱལ་བའི་མཛད་པ་བསྟན། །ཟླ་
མེད་ཁྱོད་ནི་རྒྱལ་བ་གཉིས་པར་གྲགས། །རྣམ་པར་འདྲེན་པ་
གཅིག་གི་བསྟན་པ་ལ། །སྟོན་པ་གཉིས་པ་འབྱུང་མིན་ཞེས་
འདི་བརྫུན། །ངེས་པར་བདེན་ན་རྫོགས་པའི་སངས་རྒྱས་ཁྱོད།།
ཐུབ་ཆེན་བསྟན་པའི་བདག་པོར་ཅི་སླད་འབྱོན། །འོན་ཀྱང་
ཤཱཀྱའི་རྒྱལ་པོ་རང་ཉིད་ཀྱིས། །བསྟན་པའི་རྒྱལ་སྲིད་སྙིགས་
མའི་རྒུད་པ་ཡིས། །ཉམས་པ་གཟིགས་ནས་རྒྱ་ཆེར་སྤེལ་བའི་

ཕྱིར། །དེ་ཉིད་ཞིང་འདིར་སླར་ཡང་བྱོན་པར་ངེས། །བློ་ཆེན་
རྣམས་ཀྱིས་ཁྱོད་ཀྱིས་ཡོན་ཏན་ཚད། །ཕྱོགས་རེ་ནས་བརྩམས་
གཞལ་ཡང་གཏུགས་འགྱུར་ཏེ། །མཁའ་མཐའ་འཚོལ་བའི་
འདབ་བཟང་རང་སྟོབས་ཉིད། །ཟད་ནས་ལྡོག་གི་ནམ་མཁའ་
དེ་ལྟ་མིན། །ཨ་ཧོ་རྗེ་བཙུན་བླ་མའི་རྣམ་ཐར་ཆེ། །མཆོག་ཏུ་
ངོ་མཚར་ཟབ་ཅིང་རྒྱ་ཆེའི་ཚུལ། །ཇི་བཞིན་བསྙད་ན་སྐལ་
བཟང་དད་ལྡན་རྣམས། །ཀུན་མཁྱེན་ཁོ་ནའི་ངེས་ཤེས་ཅིས་
མི་སྐྱེ། །དཔལ་ལྡན་བླ་མ་དམ་པའི་རྣམ་པར་ཐར་པ་ངོ་
མཚར་རིན་པོ་ཆེའི་གཏེར་མཛོད་ལས་འཆད་རྩོད་རྩོམ་
གསུམ་གྱིས་ཐུབ་བསྟན་གསལ་བར་མཛད་པའི་སྐབས་ཏེ་
བཅུ་གཅིག་པའོ།། །
བཅུ་གཉིས་པ་ཅུང་ཟད་བསྙེན་པའི་ཚུལ་དང་སྐུ་གསུམ་
མངོན་དུ་མཛད་པའི་རྣམ་པར་ཐར་པ་ནི། ཀུན་འབྱུང་འཁོར་
བའི་སྡུག་བསྔལ་མེ་འོབས་བརྒལ། །དགའ་བདེའི་འབྱུང་
གནས་སྐུ་གསུམ་གོ་འཕང་གྲུབ། །རྣམ་གྲོལ་རྒྱལ་བའི་མཛད་
པས་གདུལ་བྱ་བ ཏུལ། །དཔལ་ལྡན་བླ་མ་ཕྲིན་ལས་བཟང་པོ་
རྒྱལ། །མགོན་པོ་འཆི་བའི་བདུད་བཅོམ་ཞིང་། །རྟག་བརྟན་
ཞི་བ་གཡུང་དྲུང་གི །གོ་འཕང་མཆོག་ནི་མངོན་དུ་གྱུར། །

འོན་ཀྱང་གཙང་བདེ་རྟག་པ་ཡི། །འདུ་ཤེས་དམ་འཁྱུད་ལེ་ལོ་
ཅན། །རྣམས་ལ་ལྷག་པར་མཉེས་གཤིན་པས། །འདི་ཡི་མཛད་
པ་ལྷག་མའི་ཁུར། །ཐུགས་སྲས་རྣམས་ལ་ལེགས་གཏད་ནས། །
ཀུན་ཁྱབ་ཆོས་སྐུ་མངོན་དུ་མཛད། །ལོངས་སྐུར་བཞེངས་ཏེ་
དག་པ་ཡི། །ཞིང་དུ་གཤེགས་ཚུལ་ལྟས་མང་བཅས། །སླར་
ཡང་སྤྲུལ་པས་རྗེས་འཛིན་མཛད། །བདག་ཅག་གི་བླ་མ་དེ་
ཉིད་ཚོར་བས་བསྡུས་པའི་སྡུག་བསྔལ་མཐའ་དག་ཟད་པར་
སྤངས་ཀྱང་། གཞན་སྣང་ཙམ་དུ་དགུང་ལོ་དྲུག་ཅུ་རྩ་ལྔ་པ་
མེ་ཞེས་བྱ་བ་མེ་ཕོ་འབྲུག་གི་ལོ་ནག་པ་ཟླ་བའི་ཕྱོགས་ཕྱི་མའི་
ཚེས་གཅིག་ཙམ་ནས་ཅུང་ཟད་བསྙེན་པའི་ཚུལ་བསྟན་པ་
ལས། དོན་དུ་སྐུ་ལ་ཟུག་གཟེར་གྱི་རྣམ་པ་ཅུང་ཟད་ཀྱང་མེད་
པས་ཟབ་གསལ་གྱི་ཐུགས་དམ་ལས་མི་གཡོ་བར་བཞུགས་
ཤིང༌། རྒྱུན་ལྡན་དུ་ཐ་མལ་པ་ལྟར་སྨན་དཔྱད་སྐུ་རིམ་སོགས་
ཀྱི་སྤྲོས་པ་མི་སྣང་ཡང་། དེ་ལྟ་མོད་ཀྱི་རྗེས་འཇུག་རྣམས་
བསོད་ནམས་གསོག་པ་དང་གཞན་གྱི་ཁ་ན་མ་ཐོ་བའི་བརྗོད་
པ་སྤང་བའི་ཕྱིར། གསོ་དཔྱད་མཁས་པ་འགའ་ཟུང་གིས་
འཕྲོད་བསྟེན་སྣ་རེ་ཙམ་གྱི་ངོ་བསྟུན་པ་དང༌། སྐུ་རིམ་གྱི་
ཚུལ་ཡང་ཇི་ལྟར་བཞེད་པ་བཞིན་བསྒྲུབ་ཆོག་པར་རྗེས་སུ་

གནང་བ་ལྟར་རྒྱུན་མི་འཆད་པར་བསྒྲུབས་ཤིང་། ཁྱད་པར་
དད་འདུས་ཀྱི་བུ་སློབ་དགེ་འདུན་བྱིན་གྱིས་ཞིང་འདིར་
ཞབས་པད་བརྟན་ཞིང་ཆོས་ཀྱི་འཁོར་ལོ་བསྐོར་དུ་གསོལ་
བར་སྒོ་གསུམ་གྱི་འདུན་པ་རྩེ་གཅིག་པར་ཉིན་མཚན་ཁོར་
མོར་གསོལ་བ་བཏབ་མོད། རྗེ་བཙུན་དམ་པ་དེ་ཉིད་འཆི་
བདག་གི་བདུད་སོགས་བདུད་བཞིའི་གཡུལ་ལས་རྣམ་པར་
རྒྱལ་ཞིང༌། རྟག་པ་བརྟན་པ་ཞི་བ་གཡུང་དྲུང་གི་གོ་འཕང་
མཆོག་སྔོན་ནས་བརྙེས་ཤིང་རྟེན་འདིར་ཡང་ནང་རླུང་
སེམས་གཉིས་ལ་བརྟན་པ་ཐོབ་པས་ཕྱི་སྣང་བ་ཡུལ་རྣམས་
དབང་དུ་འདུས་ཤིང་། སྲོག་རྩོལ་གྱི་ཏིང་ངེ་འཛིན་ལ་དབང་
འབྱོར་བས། གདུལ་བྱ་རྣམས་ལས་དང་སྐལ་བ་དང་ལྡན་ན་
ཇི་ལྟར་བཞེད་པ་བཞིན་སྐུ་ཚེ་བྱིན་གྱིས་བརླབ་ནུས་ཀྱང་། །
འགྲོ་བ་འཁྲུལ་སྣང་རྟག་འཛིན་ཅན་དང༌། རྣམ་གཡེང་དང་
ལེ་ལོའི་འདམ་དུ་བྱིང་བ་རྣམས་འབད་རྩོལ་གྱིས་ཆོས་ལ་
གཟུང་བའི་ཕྱིར་དང༌། ཁྱད་པར་ཞིང་འདིའི་གདུལ་བྱའི་
ལྷག་མ་དེ་ཙམ་ཁོ་ནར་བས་པ་དང་ཞིང་གཞན་དུ་སྤྲུལ་བའི་
སྐུ་གཞན་དང་གཞན་གྱི་བཀོད་པ་རྣམས་ཉིད་ཀྱི་ཐུགས་ལ་
མངོན་པར་བཞེད་པར་གྱུར་པ་དེའི་ཚེ། ཞིང་འདིའི་སྒྱུ་

འཕྲུལ་གྱི་བཀོད་པ་རྣམས་རིམ་གྱིས་བརྟུལ་ཏེ། སྐུའི་ཉེ་
འཁོར་ན་འཁོད་པའི་དག་པའི་གདུལ་བྱ་ཐུན་མོང་མ་ཡིན་པ་
ལྷག་བསམ་རྣམ་པར་དག་པའི་དད་འདུན་ཆེས་ལྷག་པ་མིའི་
དབང་པོ་ལྷ་སྲས་ལྷ་དབང་ཀུན་དགས་གཙོ་མཛད་རྡོ་རྗེའི་
སློབ་བུ་ཉུང་ཤས་རྣམས་ལ། ཟབ་པ་དང་རྒྱ་ཆེ་བའི་བཀའ་
གསང་རྨད་དུ་བྱུང་བས་ལུང་སྟོན་པ་དང༌། རྗེས་སུ་གནང་
བའི་སྒོ་ནས་བསྟན་པ་རིན་པོ་ཆེ་སྤྱི་དང་ཁྱད་པར་དུ་གྱུར་པ་
དག་ཇི་ལྟར་འཛིན་ཅིང་སྐྱོང་བའི་ཚུལ་རྣམས་ལེགས་པར་
གསུངས་ཤིང་རྨེད་པར་མཛད་དོ། །ལྷག་པར་ཟླ་བ་དེའི་ཉེར་
གསུམ་གྱི་ཉིན་འདུ་ཁང་དུ་འདུས་པའི་ཚོགས་ལ་གཏོར་སྐྱོང་
རྒྱས་པར་གྱིས་ཞེས་པ་དང༌། སྐུ་མདུན་ཉིད་དུ་ཆོས་སྐྱོང་གི་
སྐུ་བྱིན་རླབས་ཅན་དགྲམ་པ་དང༌། མཆོད་གཏོར་སྤྱན་
གཟིགས་སོགས་ལེགས་པར་བཤམས་ཏེ། ཐུགས་སྲས་ཀུན་
དགའ་རྒྱལ་པོ་དང་། སློབ་དཔོན་བསོད་ནམས་རྒྱལ་པོ་གཉིས་
ལ་བསྐང་གསོ་མངའ་གསོལ་ལེགས་པར་གྱིས་ཤིག་བཀའ་
བསྩལ་ཞིང་། རྗེ་བཙུན་ཉིད་ཀྱིས་ཀྱང་ཐུགས་འདུན་ཆེད་དུ་
གཏད་དེ་བསྟན་པ་བསྟན་འཛིན་དང་བཅས་པ་ཆོས་སྐྱོང་ལ་
གཉེར་གཏད་གནང་། དེ་དག་གི་རྟེན་མཆོད་གཏོར་དང་

བཅས་པ་ནི་སུས་ཀྱང་གཡོ་མ་ནུས་པས་དེང་སང་གི་བར་དུ་
གནས་དེ་ཉིད་ན་བརྟན་པར་བཞུགས་སོ། །དེ་རྗེས་ནས་
འདིར་སྣང་གི་བཀའ་ཅུང་ཡང་མི་བསྩལ་བར་ཐུགས་དམ་གྱི་
ངང་ཉིད་ནས་ཉེར་བཞིའི་ཐུན་ཐ་མ་ལ་ཕྱོགས་པ་ཙམ་ནས། །
བླ་མ་ཡི་དམ་སངས་རྒྱས་བྱང་སེམས་མཁའ་འགྲོ་ཆོས་སྐྱོང་
དང་བཅས་པ་མངོན་སུམ་དུ་གྱུར་ནས་དབང་བསྐུར་བ་དང༌།
ལུང་སྟོན་པ་དང་། བསྙུན་གསོལ་ཞིང་དབུགས་དབྱུང་བ་
དང་། བསྟན་པ་བསྲུང་བར་ཞལ་གྱིས་བཞེས་པ་ལ་སོགས་པ་
དག་པའི་སྣང་བ་རབ་འབྱམས་སུ་གྱུར་པར་སྣང་སྟེ། འགྲོ་བ་
མགོན་མེད་པ་རྣམས་ཀྱི་གཉེན་གཅིག་པུ། ཐུགས་རྗེ་མངའ་
བ་ཐུགས་རྗེའི་བདག་ཉིད། བླ་མ་རྗེ་བཙུན་ཐུགས་རྗེ་ཆེན་པོ་
དེ་ཉིད་སྤྱན་གྱི་གཟིགས་པ་ནམ་མཁའི་དབྱིངས་སུ་ལྟ་སྟངས་
སུ་མངོན་པར་ཕྱོགས་པ་དང༌། སྐུའི་བཀོད་པ་བདེ་བའི་རྣམ་
པར་རོལ་བ་དང༌། གར་གྱི་རྣམ་པར་བསྒྱུར་བ་དང་། གུས་
པའི་ཚུལ་དུ་འདུད་པ་དང༌། ཐུན་མོང་དང་ཐུན་མོང་མ་ཡིན་
པའི་མཆོད་པའི་ཕྱག་རྒྱ་དུ་མ་དང་། ཕྱག་གཉིས་རྡོ་རྗེ་དང་
དྲིལ་བུ་བསྣོལ་ཏེ་འཁྱུད་པའི་ཕྱག་རྒྱ་ལ་སོགས་པ་སྐུ་དང་
གསུང་ཐུགས་ཀྱི་གསང་བ་བསམ་གྱིས་མི་ཁྱབ་པ་ལས་བྱུང་

བའི་ངོ་མཚར་བའི་བཀོད་པ་རྣམ་པའི་མཆོག་ཐམས་ཅད་
དང་ལྡན་པ་གཞན་དང་གཞན་དག་ཀྱང་བློ་གསལ་ཞིང༌། ། ་
ཡིད་གཞུངས་པའི་སྐུའི་རིམ་གྲོ་པ་དག་གི་མངོན་སུམ་གྱི་སྤྱོད་
ཡུལ་དུ་གྱུར་པ་ཁོ་ན་ཡིན་ལ། དེ་བས་ཀྱང་ཆེས་གསང་བ་
རྣམས་ནི། ཕྱོགས་འཛིན་གྱི་ཚེར་མ་རྣོན་པོས་རྣམ་དཔྱོད་ཀྱི་
མིག་ལྡོངས་ཤིང༌། བཤེས་གཉེན་ངན་པའི་ཚིག་གི་དུག་ཆུས་
རྒྱུད་མ་རུངས་པར་བྱས་པའི་སྐྱེ་བོ་འགའ་ཞིག་མ་རངས་ཤིང་
ཀུན་ཏུ་འཁྲུགས་པར་གྱུར་ན། དེ་དག་མཐོ་རིས་དང་ཐར་
བའི་བདེ་བས་འཕོངས་པར་འགྱུར་བས། དེའི་ཕྱིར་ཡི་གེའི་
སྣ་བསྐྱུངས་སོ། །དེ་ལྟ་མོད་ཀྱི་རྒྱུ་འབྲས་རྟེན་ཅིང་འབྲེལ་བར་
འབྱུང་བ་མི་བསླུ་བའི་ཕྱིར། ཕྱི་རོལ་དུ་འབྱུང་བའི་ལྟས་རྨད་
དུ་བྱུང་ཞིང་དཔག་པར་མི་ནུས་པ། དུས་དེ་དང་དེའི་ངེས་པ་
གཟུང་སྟེ་འཁོར་མོར་བྱུང་བ་འདི་ལ་གཟུ་བོའི་བློ་ཅན་རྣམ་
དཔྱོད་དང་ལྡན་པ་རྣམས་ཀྱིས་ལེགས་པར་རྟོགས་ཤིག །དེ་ནི་
ཉེར་ལྔའི་ཐུན་ལ་སླེབས་པ་ན། ས་ཆེན་པོ་འདི་དལ་བུས་དལ་
བུས་གཡོ་ཞིང་འགུལ་བ་དང༌། ཕྱོགས་མཚམས་ཀྱི་རི་བོ་
རྣམས་ཀྱང་འདར་ཞིང་མགོ་བོ་རྣམ་པར་འདུད་པ་དང་ཁོང་
ནས་སྒྲ་སྣ་ཚོགས་འབྱིན་པར་བྱེད། རླུང་གཡོ་བ་ཡང་དལ་

གྱིས་ཞི་བ་ན། གཅན་གཟན་གཏུམ་པོའི་རིགས་དང༌། རི་
དྭགས་ཀྱི་ཁྱུ་རྣམས་དང་། བྱའི་ཚོགས་རྣམས་ཀྱང་རང་རང་
གི་གནས་སུ་མགོ་བོ་སྨད་དེ་གཅོམ་སྐྱུང་བ་དང༌། ཕྱི་རོལ་དུ་
འཕྱང་བའི་དྲིལ་བུ་ལ་སོགས་པའི་རོལ་མོའི་ཚོགས་རྣམས་ནི་
མ་དཀྲོལ་བར་རང་སྒྲ་འབྱིན་ལ། རྩོལ་བ་ལས་འབྱུང་བའི་སྒྲ་
རྣམས་ནི་བགས་ཀྱི་ཞ་བར་གྱུར་ཏོ། །ལྗོན་ཤིང་གི་ཚོགས་
རྣམས་ཀྱང་མེ་ཏོག་དང་ལོ་མ་རྣམས་ཅུང་ཟད་རྙིངས་པས་མྱ་
ངན་གྱི་ཁུར་འཛིན་ནོ། །དེ་ནས་ལྷ་དང་མིའི་སྤྱོད་ཡུལ་ལས་
འདས་པའི་དྲི་བཟང་པོས་ཕྱི་ནང་ཀུན་ཏུ་ཁྱབ་པ་དང་། དེ་
འཇའ་དཀར་པོ་འབྱིབས་ཕུན་སུམ་ཚོགས་པ་གཙུག་ལག་
ཁང་འདི་ཉིད་ལ་ཟུག་པ་མིག་ལྡན་ཀུན་གྱི་མངོན་སུམ་མོ། །
དེ་ནས་རྒྱུད་སྡེ་རྒྱ་མཚོའི་གསང་བ་ངེས་པ་རྩ་འཁོར་ལོ་དྲུག་
ཏུ་མས་བརྟན་གྱི་དགའ་བཞིའི་འགྲོས་ཀྱིས་གཙུག་ཏོར་
མཆོག་ཏུ་བཅིངས་ཏེ། སྐུ་དྲང་པོར་རྡོ་རྗེ་དྲིལ་བུ་བསྣོལ་
བཞིན་པའི་ངང་། བདུན་ཕྲག་གཉིས་ས་ག་ཟླ་བའི་ཚེས་
བརྒྱད་ཀྱི་བར་དུ་འོད་གསལ་ཆོས་སྐུའི་ངང་བཞུགས་ཚུལ་
བསྟན་ནས། ལས་རླུང་གི་གཞོན་པ་ཅན་གྱི་རྣམ་ཏོག་བག་
ཆགས་དང་བཅས་པ་སྤངས། ས་བཅུ་གསུམ་བགྲོད། དག་པ་

རྣམ་པ་བཅུ་གཉིས་ཤར་ཏེ། ཟུང་འཇུག་ཆོས་སྐུའི་གོ་འཕང་
མངོན་དུ་གྱུར་པས། རྣམ་སྨིན་གྱི་སྐུའི་སྙིགས་མ་རྣམས་
དྭངས་མ་འོད་གསལ་གྱི་ངང་དུ་ཡལ་བས་འཇའ་ལུས་ལྷག་
མེད་དུ་འགྱུར་བའི་རྟགས་དང་ནུས་པ་ཚང་ཡང་། འགྲོ་བ་
རྣམས་བསོད་ནམས་གསོག་པའི་རྟེན་དུ་ཟླ་བ་ཉ་གང་བ་ལྟར་
བཀྲག་དང་འོད་འཕྲོ་ཞིང་། ཚུལ་ཁྲིམས་ཀྱི་ཁྲི་གཙང་ཕྱོགས་
བཅུར་ཁྱབ་པ་དང༌། བྱིན་རླབས་ཀྱི་གཟི་མདངས་འབར་
བར་གདུང་གི་ལྷག་མ་ཅུང་ཟད་བཞག་ནས། མཁྱེན་པའི་
གངས་རི་གཡོ་མེད་ཀྱང་། །ཐུགས་རྗེའི་ཆུ་རྒྱུན་སོ་སོར་འབབ། །
ཉི་མ་མཁའ་ལ་འགྲོ་མོད་ཀྱང་། །འོད་ཟེར་ས་གཞི་ཀུན་ལ་
ཁྱབ། །ཅེས་པའི་ཚུལ་དུ་འོད་གསལ་ཆོས་སྐུའི་ཏིང་ངེ་འཛིན་
དེ་ལས་བཞེངས་ཏེ། མཚན་དང་དཔེ་བྱད་ལ་སོགས་རྣམ་
སྨིན་གྱི་ཡོན་ཏན་རྣམས་གསལ་ལ་རྫོགས་པའི་སྐུ་གསུང་
ཐུགས་མི་ཟད་པ་རྒྱན་གྱི་འཁོར་ལོའི་བདག་ཉིད་ལོངས་སྐུར་
སྣང་བ་བསྐྱེད་དེ། གཙུག་ཏོར་གྱི་ནོར་བུ་གསལ་པོར་
འཕགས་པའི་ལམ་ནས་རོལ་མོའི་སྒྲ་ཆེན་ཕྱོགས་བཅུར་
གྲགས་པ་སོགས། ངོ་མཚར་བའི་ལྟས་དུ་མ་དང་བཅས་ཏེ་མ་
དག་པའི་ཞིང་འདི་ནས་དག་པའི་ཞིང་དུ་གཤེགས་སོ། །དེ་

ནས་ཡང་ལོངས་སྐུ་ལས་སྤྲུལ་བའི་སྐུས་སྐུ་གསུང་ཐུགས་ཀྱི་
མཛད་པ་བསམ་གྱིས་མི་ཁྱབ་པས་འཁོར་བ་ཇི་སྲིད་ཀྱི་བར་དུ།
མཐའ་ཡས་པའི་འགྲོ་བ་རྣམས་ལ་གང་ལ་གང་འདུལ་གྱིས་
ཕྲིན་ལས་ཀྱི་མཛད་པ་རྒྱུན་མི་འཆད་པ་ནི་ཆོས་ཉིད་དོ། །
གཞན་ཡང་རྣམ་པར་དཀར་བའི་དད་པ་ཅན་རྣམས་ལྷག་
པར་དད་པ་འཕེལ་བ་དང་། མ་དད་པ་དང༌། བཏང་སྙོམས་
པ་རྣམས་ཀྱང་ཡུལ་ཁྱད་པར་ཅན་དང༌། ལས་འབྲས་དང་།
ས་ལམ་གྱི་རྣམ་པར་བཞག་པ་ལ་ཡིད་ཆེས་ཤིང་སྤྲོ་བ་འཕེལ་
ཏེ་བརྩོན་འགྲུས་བསྐྱེད་པའི་ཕྱིར། འདི་དག་གི་གནས་སྐབས་
ཐམས་ཅད་དུ་ངོ་མཚར་བའི་རྣམ་པ་དཔག་ཏུ་མེད་པ་ནི།
ཉིན་མོའི་གནས་སྐབས་སུ་འཇའ་ཁ་དོག་ལྔ་པའི་འོད་རིས་
ཀྱིས་ཉི་མའི་དཀྱིལ་འཁོར་ལ་རིམ་པ་གསུམ་པ་དང་ལྔ་པ་
དག་གིས་བསྐོར་ཞིང་། ཕྱོགས་སུ་ཡང་ཐད་ཀར་བརྐྱང་བ་
དང༌། གཞན་ཡང་ཁ་དོག་སྣ་ཚོགས་པའི་སྤྲིན་ཕུང་གདུགས་
དང་རྒྱལ་མཚན་ལ་སོགས་པ་མཆོད་པའི་རྣམ་པ་ཅན་དུ་མས་
ཕྱོགས་ཀུན་ཏུ་ཁྱབ་པས་ཉིན་མོའི་དུས་འདའ་བ་དང༌། 
མཚན་མོའི་དུས་སུ་ཡང་འཇའ་ཁ་དོག་དཀར་པོ་དང༌། སེར་
པོའི་བཀོད་རིས་ཁང་བརྩེགས་དང༌། རིན་ཆེན་སྤུངས་པ་ལ་

སོགས་པའི་རྣམ་པ་དུ་མས་གཙུག་ལག་ཁང་འདི་ཉིད་ལ་
འདུད་ཅིང་མངོན་པར་ཕྱོགས་པར་མིག་ལྡན་ཀུན་གྱི་སྤྱོད་
ཡུལ་དུ་གྱུར་ཏོ། །རྒྱལ་ཆེན་བཞིའི་རིགས་ནས་འོག་མིན་གྱི་
བར་བསྟན་པ་ལ་མངོན་པར་དད་པའི་ལྷ་རྣམས་ཀྱིས་ནི། མེ་
ཏོག་གི་ཆར་ཆེན་པོ་གནས་འདི་ཉིད་དུ་རྒྱུན་ཏུ་ཕབ་སྟེ། ཕལ་
ཆེར་ནི་ཁ་དོག་དཀར་པོ་བར་སྣང་ཁམས་མཐོ་བ་ནས་ཕུབ་
ཀྱི་ཁྱོན་ཙམ་དང་། ཆ་ལང་གི་འཁོར་མོ་ཙམ་དང༌། དེ་བས་
ཀྱང་བགས་ཀྱི་གཞོན་པ་སོགས་སིལ་བུར་འབབ་པ་རྣམས་ཁ་
དོག་དཀར་པོ་དང༌། སེར་པོ་དང༌། མཐིང་ཁ་དང༌། ལྗང་
སེར་དང༌། མེ་ཏོག་གཅིག་ལའང་ཁ་དོག་ལྔ་ཀ་ཚང་བ་དང༌།
གཟུགས་ཀྱི་རྣམ་པ་སྣ་ཚོགས་པ་ཟེའུ་འབྲུ་ཡོད་པ་དང་མེད་
པ་སོགས་ཁ་ཆར་བཞིན་དུ་བབ་སྟེ་ཕལ་ཆེར་ནི་མི་རིང་བར་
ཡལ་ཞིང༌། ལ་ལར་ཆགས་པ་དག་སྐྱེ་བོ་ཀུན་གྱིས་སྙིམ་པ་
བཀང་སྟེ་ངོ་མཚར་བའི་གཏམ་དག་གླེང་བར་བྱེད་དོ། །
འདིར་སྨྲས་པ། དེ་ལྟར་ཐུབ་བསྟན་ཉི་མ་འཇིག་རྟེན་མིག །བློ་
བུར་ཞི་བའི་ནུབ་རིས་བསྒྲིབས་པ་ན། །བརྟན་གཡོའི་འཇིག་
རྟེན་རྒྱུ་དང་མི་རྒྱུར་བཅས། ། མྱ་ངན་མུན་པ་སྟུག་པོའི་ཁང་
བུར་བཅུག །དེ་ཚེ་ནམ་མཁའི་དྲང་སྲོང་སྔོ་སངས་ཀྱིས། །རྣམ་

བཀྲའི་འཇའ་ཚོན་གོས་བཟང་སྣ་ཚོགས་གྱོན། །དེ་ལ་ཕྲག་
དོག་བཞིན་དུ་ནོར་ལྡན་མ། །མར་མེའི་འོད་ཚོགས་འདུས་
པའི་གོས་དཀར་འཛིན། །ལྷ་རྫས་ཙན་དན་དྲི་ཡི་ཕྱོགས་ཀུན་
ཡང་། །མ་ལ་ཡ་ཚལ་རླུང་གིས་བསྐྱོད་པ་བཞིན། །འཆི་མེད་ལྷ་
ཡི་སིལ་སྙན་སྣ་ཚོགས་པ། །སྔར་མེད་སྒྲ་ནི་ཡུན་དུ་གྲག་པར་
གྱུར། །སྐབས་གསུམ་མཛེས་མའི་ལག་པར་གསེར་གདུབ་དག །
རིན་ཆེན་རྡུལ་བརྩེགས་དགའ་མའི་ཕྲག་པ་ནས། །གངས་རི་
དུ་གུ་ལ་ཡི་སྟོད་གཡོགས་ཀྱི། །འཆིང་བ་གྲོལ་ནས་ཐུར་དུ་
ལྟུང་བ་དག །ནོར་འཛིན་ཡངས་པའི་པང་དུ་འཁྱིལ་བ་བཞིན། །
འཇིག་རྟེན་རྒྱན་དེ་ཞིང་གཞན་གཤེགས་པ་ན། །རྒྱ་མཚོའི་
གོས་ཅན་མ་འདི་མྱ་ངན་གྱིས། །དགའ་བའི་ཡིད་འཁྲུགས་
གཡོ་ཞིང་འད་ར་བ་ནི། །རྒྱ་མཚོའི་ཀློང་གི་གྲུ་གཟིངས་ཇི་
བཞིན་ནོ། །དེར་ནི་དད་ལྡན་འགའ་ཞིག་འདྲེན་བྱེད་ལས། །
མཆི་མའི་ཆུ་ཀླུང་མི་ཟད་འབེབས་བཞིན་དུ། །ཤུགས་རིངས་
གདུང་བའི་དབུགས་ཀྱིས་མགྲིན་པ་དག །རབ་ཏུ་འགགས་
པའི་འཛེར་འཛེར་ཆོ་ངེ་འདོན། །ཁ་ཅིག་རྩ་བ་བཅད་པའི་
ལྗོན་ཤིང་ལྟར། །མཉམ་པའི་ས་ལའང་ལན་བརྒྱར་འགྱེལ་
ཞིང་འདྲེ། །གཞན་དག་དྲན་ཉམས་མི་གཡོ་སེམས་བྲལ་བཞིན། །

ཕལ་ཆེར་མྱ་ངན་མུན་པའི་མལ་ནང་བཅུག །དམ་པའི་མགོན་
དང་བྲལ་བའི་སྡུག་བསྔལ་གྱི། །རིམས་ནད་དྲག་པོས་བདེ་
བའི་གོ་སྐབས་བྲལ། །བདག་ཅག་གདུལ་བྱའི་ཐ་ཤལ་སྐལ་
དམན་ལ། །བརྩེ་ཆེན་ཁྱོད་ཀྱི་བརྩེ་བའང་མིང་དུ་བས།། །།
བདག་གི་ཡབ་གཅིག་བརྩེ་མེད་ལྷ་རྣམས་ཀྱི། །དབང་པོས་
དག་པའི་ཞིང་དུ་སྤྱན་འདྲེན་སླད། །ལྷ་ཡི་དགའ་སྟོན་བསྟར་
བའི་ཆོ་ག་འདི། །ངོ་མཚར་གྱུར་མོད་ཅི་སླད་བྱུང་བསམས་ན།
་བདག་ཅག་སྙིང་ལ་མི་ཟད་མྱ་ངན་རྒྱུ། །ལྷ་ཡི་མེ་ཏོག་གཉེན་
ཞིང་འཇམ་པ་ཡང་། །དད་ལྡན་ལུས་ལ་ཚེར་མ་བས་ཀྱང་རྩུབ། །
ཚངས་པའི་རྒྱུད་མང་ལྟར་སྙན་རོལ་མོའི་སྒྲ། །རྣ་བ་གཙེར་ལ་
རྣོ་བའི་ཐུར་མ་བཞིན། །ཙན་དན་སྦྲུལ་གྱི་སྙིང་པོའི་དྲི་བསུང་
ཡང༌། །སྙིང་ལ་གདུང་བའི་མེ་ལྕེ་འབར་བའི་གྲོགས། །རྨ་བྱའི་
གདུགས་ལྟར་བཀྲ་བའི་བརྒྱ་བྱིན་གཞུ། །མཐོང་བས་བདག་
གིས་མིག་གི་དུག་ཏུ་བྱས། །མགོན་ཁྱོད་སྐུ་གསུམ་བདེ་ཆེན་
རྣམ་རོལ་ཡང༌། །བུ་སློབ་བདག་ཅག་ཅི་བྱ་གཏོལ་མེད་གྱུར། །
རྗེ་བཙུན་ཆེན་པོ་སྒྱུ་མ་མི་མཛད་པར། །སླར་ཡང་ཐུགས་རྗེའི་
སྤྱན་རྒྱང་སྲིང་དུ་གསོལ། །སླད་ནས་ཀྱང་དད་ལྡན་རྣམས་
ཀྱིས་སྒོ་གསུམ་འཇུག་པ་གཅིག་པའི་རྣམ་དཀར་གྱི་བྱ་བ་

བགྱིས་པ་ལ་གསོལ་བ་འདེབས་པའི་རྟེན་ལྷག་མར་གྱུར་པ་
གདུང་རིན་པོ་ཆེའི་ཟ་མ་ཏོག་ཏུ་དར་ཟབ་ཀྱི་ན་བཟའ་དུ་
མས་ཀླུབས་ཤིང༌། ཕྱག་མཉམ་གཞག་གི་སྟེང་དུ་ཐོད་པ་
མཚན་ལྡན་གསེར་ནང་མར་གྲགས་པ་རིན་པོ་ཆེའི་རིགས་སྣ་
ཚོགས་དང༌། འབྲུ་སྨན་ལ་སོགས་པ་དུ་མས་བཀང་སྟེ་ཕུལ་
ནས་བཞུགས་སུ་གསོལ་ཞིང་། ལྷ་རྫས་ཀྱི་ན་བཟའ་སྣ་ཚོགས་
པ་དང༌། རིན་པོ་ཆེའི་སྲོག་ཞུ་དང་། རྒྱན་དུ་མས་མཛེས་པར་
བྱས་ནས་མཆོད་པའི་སྤྲིན་ཕུང་གི་དབུས་སུ་བཞུགས་པར་
བྱས་སོ། །རྒྱལ་སྲས་དམ་པ་ངག་གི་དབང་ཕྱུག་བཟང་པོའི་
ཐུགས་དགོངས་རྣམས་པར་དག་པའི་མཐུ་དང༌། དཔལ་
གནམ་སའི་དབང་ཕྱུག་མིའི་དབང་པོ་ཆོས་ཀྱི་སྤྱན་ལྡན་ལྷ་
དབང་ཀུན་དགའི་ཐུགས་ཀྱི་དད་འདུན་ཕུན་སུམ་ཚོགས་པ་
དང༌། བུ་སློབ་ཆེ་ཕྲ་རྣམས་ཀྱིས་ཀྱང་ཅི་འབྱོར་གྱི་ལོངས་སྤྱོད་
འཁོར་གསུམ་ཡོངས་སུ་དག་པས་ཕུལ་ཏེ། རྙེད་པ་དང་
བཀུར་སྟི་ཕུན་སུམ་ཚོགས་པས་དགུང་ཞག་བདུན་ཕྲག་གྱི་
བར་དུ། བསླབ་པ་གསུམ་གྱིས་ལེགས་པར་མཛེས་ཤིང༌། །
དབང་གིས་རྒྱུད་སྨིན་པར་བྱས་པའི་རིག་པ་འཛིན་པའི་དགེ་
འདུན་བརྒྱ་ཕྲག་དུ་མས་ལེགས་པ་ཐམས་ཅད་ཀྱི་ཡང་རྩེ་

དཔལ་དང་པོའི་སངས་རྒྱས་དུས་ཀྱི་འཁོར་ལོ་དང༌། རྒྱུད་
ཐམས་ཅད་ཀྱི་སྙིང་པོ་དཔལ་ཀྱེ་རྡོ་རྗེས་གཙོ་བྱས་པའི་རྒྱུད་
སྡེ་རབ་འབྱམས་ཀྱི་དཀྱིལ་འཁོར་ཞལ་ཕྱེ་ནས་སྒྲུབ་པའི་
མཆོད་པ་དང་། དཔལ་ལྡན་ས་སྐྱ་པའི་ཕྱག་ལེན་རྣམ་པར་
དག་པ་ལ་བརྟེན་པའི་བླ་མ་མཆོད་པའི་རིམ་པ་ལ་སོགས་
པའི་སྒོ་ནས། བླ་མ་རྡོ་རྗེ་འཆང་ཆེན་པོའི་དགོངས་པ་ཡོངས་
སུ་སྐོང་བའི་རྣམ་པར་དཀར་བའི་བྱ་བ་འཇིག་རྟེན་དང་
འཇིག་རྟེན་ལས་འདས་པའི་ཚུལ་རྣམས་ནི། ལུགས་གཉིས་ཀྱི་
ཆེ་བར་གྲགས་པ་གཞན་དག་ལས་རྨད་དུ་བྱུང་ཞིང་འགྲན་ཟླ་
དང་བྲལ་བ་བསྒྲུབ་པར་མཛད་ཅིང༌། བླ་མ་རྡོ་རྗེ་འཆང་ཆེན་
པོ་དེ་ཉིད་ཀྱི་ཟག་པ་མེད་པའི་དགོངས་པ་ཆོས་ཀྱི་དབྱིངས་
སུ་བསྐང་ནས། གདུལ་བྱ་རྣམས་བསོད་ནམས་ཀྱི་ཚོགས་ཆེན་
པོ་སྤེལ་བའི་སླད་དུ། གདན་ས་ཆེན་པོ་དཔལ་ལྡན་ས་སྐྱ་གཙོ་
བོར་གྱུར་པའི་སྡེ་འདི་ཉིད་སོགས་སུ་སྐུ་གསུང་ཐུགས་ཀྱི་རྟེན་
ལ་མཆོད་རྫས། དགེ་འདུན་པའི་ཚོགས་སྐྱེ་འགྲོ་དཔག་ཏུ་
མེད་པ་དང་བཅས་པ་ལ་རྙེད་བཀུར་སྦྱིན་གཏོང་གི་རིམ་པ་
སོགས། སྐུ་ལྡད་ཀྱི་རྣམ་པ་ཡང་དུས་གསུམ་ཁེགས་པར་
བསྒྲུབས། དེ་ནས་རྗེ་བཙུན་དམ་པ་དེའི་བྱིན་རླབས་དང་

མཐུ་སྟོབས་ཀྱི་མངའ་དབང་དུ་གྱུར་པ་རྒྱལ་སྲས་ལྷའི་མཚན་
ཙམ་གྱི་མཁྱེན་པ་དང༌། དད་པ་དང༌། འདུན་པ། བརྟུལ་
ཕོད་པ་རྨད་དུ་བྱུང་བས་ལོངས་སྤྱོད་ཀྱི་སྙིང་པོ་དོན་ཡོད་
པར་བྱ་བའི་ཕྱིར་དང་། དད་ལྡན་གྱི་གདུལ་བྱ་རྣམས་ཀྱིས་
ཀྱང་གང་ལ་གང་འཚམས་པའི་དངོས་པོ་ལྟོས་པ་མེད་པར་
ཕུལ་ཏེ། སླར་ཡང་ཡིད་བཞིན་གྱི་ནོར་བུ་གདུང་རིལ་པོ་
གཅིག་པ། ལྷ་དང་བཅས་པའི་བསོད་ནམས་ཀྱི་ཞིང་དུ་
བཞུགས་སུ་གསོལ་བའི་རྟེན་དུ། ཆོས་ཀྱི་སྐུའི་རྟེན་གཙོ་བོར་
རྣམ་གྲངས་བརྒྱད་གཙུག་ཏོར་དྲི་མ་མེད་པ་ལས་གསུངས་
པའི། རྡོ་རྗེ་གདན་དུ་མངོན་པར་བྱང་ཆུབ་པའི་ཚེ་བརྩིགས་
པ་བྱང་ཆུབ་ཆེན་པོའི་མཆོད་རྟེན་དུ་གྲགས་པའི་དབྱིབས་ཇི་
ལྟ་བུར་གསེར་དངུལ་སོགས་རིན་པོ་ཆེ་སྣ་ཚོགས་པ་ལས་
བསྒྲུབས་པའི་རྣམ་པ་ནི་འདི་ལྟ་སྟེ། དེ་ཡང་རྟེན་ཕུན་སུམ་
ཚོགས་པ་ནི། རྣམ་པར་དཀར་བའི་ས་འཛིན་ཆེན་པོ་ལ་༌་
གནས་པའི་སྟོབས་དང་མི་འཇིགས་པའི་བདག་ཉིད་ཅན་གྱི་
སེང་གེ་རལ་པ་ཅན། ཉོན་མོངས་པའི་རི་དྭགས་ལ་ཁྲོ་ཞིང་
གཏུམ་པའི་རྣམ་འགྱུར་སྟོན་པ་བརྒྱད་ཀྱིས་ལུས་ཀྱི་སྟོབས་
རྨད་དུ་བྱུང་བས་རིན་པོ་ཆེ་ལས་གྲུབ་པའི་ཁྲི་འཕང་མཐོ་

ཞིང་ཁྱོན་ཡངས་པའི་ཁུར་དག་མངོན་པར་བཏེག་པ། དེའི་
དབུས་ཀྱི་སྒོ་ཁྱིམ་བཞི་ལ་བདེན་པ་གཞིའི་ངོ་བོ་འཆི་མེད་
དབང་པོ་དམ་པ་ཡུལ་འཁོར་སྲུང་ལ་སོགས་པ་བཞི་པོ་རང་
རང་གི་ཆ་བྱད་དང་རྒྱན་གྱིས་བརྒྱན་ཏེ། དུས་གསུམ་གྱི་རྒྱལ་
བ་རྣམས་ཀྱི་བཀའ་དམ་པའི་ཆོས་སྐྱོང་བའི་ལས་མངའ་ལ་
གཞོལ་བར་བཞུགས་ཤིང༌། དེའི་སྟེང་ན་རྨང་དགེ་བ་བཅུའི་
སྟེགས་བུ་ལ་གནས་པའི་བང་རིམ་དང་པོ་དྲན་པ་ཉེ་བར་
གཞིག་པ་བཞིའི་ངོ་བོ་དེའི་ཕྱོགས་བཞིའི་བབ་ལེའི་ཁྱིམ་གྱི་།
དབུས་ན། འཁོར་བ་དང་མྱ་ངན་ལས་འདས་པའི་ཉེས་པས་
རྣམ་པར་མི་བསྐྱོད་པ་རྡོ་རྗེ་དེ་བཞིན་གཤེགས་པ་མི་བསྐྱོད་
པ་དང་། ཚོགས་གཉིས་ཀྱི་རྒྱ་མཚོ་ཆེན་པོ་ལས་སྐུ་གསུང་
ཐུགས་མི་ཟད་པའི་རིན་པོ་ཆེ་མངོན་པར་འབྱུང་བས་རེ་བ་
བསྐོང་བའི་རིན་ཆེན་འབྱུང་གནས་དང༌། ཐོག་མ་དང་
མཐའ་མ་མེད་པར་འཆི་བ་མེད་པའི་གོ་འཕང་བརྙེས་པ་ཚེ་
དཔག་མེད་དང༌། སྐུ་གསུམ་གྱི་གོ་འཕང་བླ་ན་མེད་པ་མངོན་
དུ་གྱུར་ནས་རང་དང་གཞན་གྱི་དོན་ཡོད་དོ་ཅོག་གྲུབ་པ་
དོན་ཡོད་གྲུབ་པ་སྟེ་དེ་བཞིན་གཤེགས་པ་བཞིའི་ས་བོན། དེ་
དག་གི་གཡས་གཡོན་དུ། གདོད་མ་ནས་རྣམ་པར་དཀར་

བའི་ཡེ་ཤེས་ཀྱི་ལང་ཚོ་རྒྱས་ཤིང་། བདེ་ཆེན་བདུད་རྩིའི་འོད་
དཀར་འཕྲོ་བའི་ཟླ་བས་གང་བའི་རྣལ་འབྱོར་པའི་ལྷུང་
བཟེད་འཛིན་པ་གོ་རི་དང༌། མཚན་མ་དང་རྣམ་པར་རྟོག་
པའི་བདོག་པ་མ་ལུས་པ་འཕྲོག་པའི་ལས་ལ་དགྱེས་ཤིང་། ཁ་
རང་བྱུང་གི་མེ་ཏོག་སར་པའི་བཅུད་ཀྱིས་གང་བའི་ཀཱ་པཱ་ལི་
ཐོགས་པ་ཙོ་རཱི་དང༌། ཤིན་ཏུ་མི་སྡུག་པའི་ལང་ཚོ་ཅན་དུར་
ཁྲོད་ཀྱི་མ་མོའི་རོ་གཅེར་བུར་ལངས་པའི་གར་ཅན། གྲུབ་
པའི་བཅུད་གསེར་གྱི་མདངས་འཕྲོག་པ་གཅི་བས་གང་བའི་
སྣོད་འཛིན་པ་རོ་ལངས་མ་དང༌། བདུད་དང་མ་རུངས་པ་
ཐམས་ཅད་ཡེ་ཤེས་གཅིག་གི་རོལ་པས་ཟ་བར་ཕོད་པ་གྷསྨ་
རཱི་རྣམ་པར་སྣང་མཛད་མཆོག་གི་གང་བའི་གཤོལ་འཛིན་པ་
དང༌། ཤིན་ཏུ་ཆགས་པའི་ཉམས་ཅན་འགྲོ་བ་མཆོག་གི་ཤ་རྡོ་
རྗེས་གང་བའི་ཕོར་པ་འཛིན་པ་པུཀཱ་སཱི་དང་། ཕུན་སུམ་
ཚོགས་པའི་ལང་ཚོའི་དཔལ་རྒྱས་ཤིང་ཆགས་སྲེད་ཕལ་པའི་
གྲོང་ལས་རིང་དུ་སོང་བའི་བས་མཐའ་ལ་སྤྱོད་པ། རྣམ་དྲུག་
རོའི་བཅུད་ཀྱིས་གཏམས་པའི་ཐོད་པའི་ལག་ཅན་ཤ་བ་རི་
དང༌། རྨི་ལམ་གྱི་ལུས་ལ་སྒྱུ་མའི་ཚོན་གྱིས་བྱུགས་པའི་ལང་།
ཚོ་ཅན། གཙང་སྨེ་རིང་དུ་སོང་བས་གདོལ་པ་དང་མཉམ་

པར་སྤྱོད་པ་སྒྲ་སྙན་ལྟ་བུའི་ཅང་ཏེའུ་བརྡུང་བ་གདོལ་པ་མོ་
དང༌། མཆོག་ཏུ་མི་འགྱུར་བའི་བདེ་བ་ཆེན་པོའི་རྗེས་སུ་
ཆགས་པས་གཙོ་བོ་ཉིད་ལ་དུས་རྟག་པར་མཆོད་པ་གཡུང་མོ་
རྣམས་ཀྱི་ས་བོན་འཕགས་ཡུལ་གྱི་ཡི་གེའི་སྙིང་པོ་ལཉྫ་ལས་
གྲུབ་པས་མཛེས་པའོ། །དེའི་སྟེང་དུ་ཡང་དག་པར་སྤོང་བ་
བཞིའི་ངོ་བོ་བང་རིམ་གཉིས་པ་ལ་བབ་ལེ་དབུས་མ་བཞིའི་
སྙིང་པོར། མི་ཤིགས་པ་ཆེན་པོ་སྟོང་པ་ཉིད་ཀྱི་མཚོན་ཆ་
མཆོག་གིས་ཆོས་ཐམས་ཅད་འབིགས་པར་བྱེད་པའི་རིགས་
ལས་བྱུང་བའི་གསང་བའི་རིག་མ་རྡོ་རྗེ་སྤྱན་མའི་ཕྱག་མཚན་
རྡོ་རྗེ་རྩེ་ལྔ་པ་དང་། ཟད་མི་ཤེས་པའི་སྐུ་གསུམ་གྱི་རིན་པོ་ཆེ་
ལས་ཕུན་སུམ་ཚོགས་པ་ཐམས་ཅད་འབྱུང་བ་རྡོ་རྗེ་ནོར་བུའི་
རིགས་ཐམས་ཅད་ཀྱི་བདག་མོའི་ཕྱག་རྣམ་པར་སྤྲས་པའི་
རིན་པོ་ཆེ་རྡོ་རྗེའི་ཏོག་ཅན་དང་། སྐྱོན་གྱི་འདམ་རྫབ་མ་།
ལུས་པ་དང་བྲལ་ཞིང་། ཡོན་ཏན་ཐམས་ཅད་པའི་འདབ་མ་
རྣམ་པར་རྒྱས་པ་རྡོ་རྗེ་པདྨ་མཆོག་གི་རིགས་ཐམས་ཅད་ལ་
དགྱེས་པ་བསྐྱེད་པའི་དགའ་མ་ན་བཟའ་དཀར་མོའི་སྨག་གི་
མཚོ་རྫིང་རྣམ་པར་རྒྱན་པའི་ཆུ་སྐྱེས་སར་པ་རྡོ་རྗེའི་ཟེའུ་
འབྲུ་ཅན་དང་། ཕྲིན་ལས་རྒྱ་མཚོའི་སྤྲིན་རྣམ་པར་འཕྲོ་བས་

འགྲོ་བ་མ་ལུས་པ་ཡང་དག་པའི་གནས་ལ་འཇོག་པ་རྡོ་རྗེ་
ལས་ཀྱི་འཁོར་ལོའི་ཚོགས་མཉེས་པར་བྱེད་པའི་ན་ཆུང་རྡོ་རྗེ་
སྒྲོལ་མའི་ཕྱག་གི་ཆུ་སྐྱེས་སར་པའི་རྩེ་ལ་འགྱིང་བའི་ཨུཏྤལ་
འཛུམ་བརྒྱའི་དགའ་སྟོན་ཅན་གྱི་དབུས་ན་ཕྲིན་ལས་བཞིའི་
རང་བཞིན་རྡོ་རྗེ་རྒྱ་གྲམ་རྣམས་ཀྱིས་སྤྲས་ཤིང༌། དེ་རྣམས་ཀྱི་
གཡས་གཡོན་གྱི་བབ་ལེའི་ཁྱིམ་ལ་བྱི་རུའི་ལྗོན་པ་ཡན་ལག་
དང་ལྡན་པ་དང་། གཉིས་འཐུང་ས་སྲུང་གི་མཆེ་བ་ཟུང་དང༌།
ལྷའི་ན་བཟའི་གླེགས་བུ་བསྣོལ་བ་དང་། འཕྲོག་བྱེད་ཀྱི་
གཙུག་རྒྱན་འཕོས་པ་ལྟ་བུའི་རིན་པོ་ཆེའི་དངུལ་བྲེ་དང་། བི་
ཌཱུརྱའི་ཁྱུད་འཁོར་བསྣོལ་བ་རིན་པོ་ཆེ་ཀུན་ཏུ་འོད་འཕྲོ་བ་
དང༌། མིག་ཨུཏྤལ་སར་པའི་དཀྱུས་དང༌། མར་ཀད་ཞུ་
མས་བྱུགས་པ་ལྟ་བུའི་སྐུ་མདངས་ཅན་རི་དྭགས་བསེའི་རྭ་
ཁྲེམ་གཉེར་ཅན་རྣམས་ཀྱིས་སྤྲས་པ། ནམ་མཁའི་མཛོད་ཟད་
པ་མེད་པའི་དཔལ་ལས་བྱུང་བའོ། །དེའི་སྟེང་ན་རྫུ་འཕྲུལ་གྱི་
རྐང་པ་བཞིའི་སྣང་བརྙན་བང་རིམ་གསུམ་པའི་ཕྱོགས་
བཞིའི་དབུས་ཀྱི་བབ་ལེའི་ཁྱིམས་རྣམས་ལ། དཔལ་རིགས་
ཐམས་ཅད་བསྡུས་པའི་ཀྱེ་རྡོ་རྗེའི་ཕྱོགས་བཞིའི་མཁའ་འགྲོ་
མ་ཆོས་ཐམས་ཅད་མངོན་སུམ་དུ་གཅིག་ཅར་གཟིགས་པའི་

སྤྱན་དང་ལྡན་ཞིང་། སངས་རྒྱས་རྟག་པའི་ལྷན་ཅིག་སྤྱོད་པ་
མོ་རྡོ་རྗེ་སྤྱན་མ་དང༌། ཤེས་རབ་མཆོག་གི་རིན་པོ་ཆེའི་སྒྲོན་
མ་རབ་ཏུ་འབར་བས་མི་ཤེས་པའི་མུན་པའི་གདུང་བ་རྩ་
ནས་དྲུངས་ཕྱུངས་བ་མོ། – ཡན་ལག་བདུན་གྱི་ཤིང་རྟས་
ལེགས་པར་དྲངས་ནས་འཁོར་འདས་ཀྱི་གནས་ཀྱི་གནས་
ཐམས་ཅད་དུ་འོད་ཟེར་སྟོང་གི་ཕྲེང་བ་འཁྲིགས་པས་བདུད་
དང་བདུད་ཀྱི་ཕྱོགས་སུ་གྱུར་པའི་སྐར་མའི་འོད་མི་སྣང་བ་
དང༌། ཉོན་མོང་པའི་འདམ་སྐེམ་པ་དང་། ལས་ཀྱི་མུན་པ་།
(རིང་སོང་བ་མེད་པར་)བཅོམ་པ་སྟེ། ཁྱད་པར་དུ་མ་དང་
ལྡན་པ་རྡོ་རྗེ་ཉི་མའི་དཔའ་བོ་མཆོད་པའི་དཔལ་མོ་རིན་
ཆེན་སྒྲོལ་མ་དང་། པདྨའི་རྩ་བ་དང་དུང་དང་ཀུནྡ་ལྟར་
དཀར་བའི་བླ་གོས་དང༌། ཤམ་ཐབས་ལྷབ་ལྷུབ་རྣམ་པར་
གཡོ་བའི་མཚན་ཅན་རྡོ་རྗེ་རིག་མ་བཅུ་དྲུག་ལོན་པའི་ལང་།
ཚོ་ཅན། བདེ་བ་ཆེན་པོ་མཆོག་གི་རོལ་རྩེད་ཆོས་ཀྱི་དབྱིངས་
མ་ལུས་ཤིང་ལུས་པ་མེད་པར་རྒྱས་པར་འགེངས་པའི་གར་
མཁན་མ་པདྨ་རཱ་གའི་འོད་རིས་ཅན་པདྨ་གར་དབང་མཆོད་
པའི་གཞོན་ནུ་མ་ན་བཟའ་དཀར་མོ་དང་། འཁོར་བ་དང་མྱ་
ངན་ལས་འདས་པའི་ཕྱོགས་སུ་ལྷུང་བའི་ཆུ་བོ་ཆེན་པོ་ལས་

སྒྲོལ་བའི་ཐུགས་རྗེ་ཚད་མེད་པའི་གྲུ་མཁན་མ། མཐོ་རིས་
གཉིས་པའི་གཞོན་པར་བསྔགས་པ་རྟ་མཆོག་རྣམ་པར་
བཞད་པའི་ཞལ་ཅན་རྡོ་རྗེ་རྟ་རྒྱལ་དགྱེས་པའི་དབང་མོ་དམ་
ཚིག་སྒྲོལ་མ་རྣམས་ཀྱི་ལག་རྟགས་བདུད་བཞིའི་ཁྲག་སར་
པའི་རྒྱུན་འཛག་པའི་རྡོ་རྗེ་གྲི་གུག་གིས་བརྒྱན་པ། དེ་དག་གི་
གཡས་གཡོན་གྱི་བབ་ལེའི་ཁྱིམ་དུ་ཤེས་བྱའི་དཀྱིལ་འཁོར་མ་
ལུས་པའི་གཟུགས་བརྙན་མ་འདྲེས་པར་འཆར་བའི་ཡེ་ཤེས་
ཀྱི་མེ་ལོང་དམ་པ་དང༌། དུག་གསུམ་གྱི་ནད་རྩ་བ་ནས་སེལ་
བའི་ལུང་དང་རྟོགས་པའི་ཆོས་ཀྱི་སྨན་འགིའུ་ཝང་གིས་གང་
བའི་རིན་པོ་ཆེའི་ཕོར་བུ་དང་། བདེ་བ་ཆེན་པོ་མཆོག་ཏུ་མི་
འགྱུར་བའི་བཅུད་ཀྱི་སྙིང་པོ་ཞོས་གང་བའི་པདྨ་བྷཱཉྫ་དང་།
རྨ་བྱའི་མགྲིན་པ་ལྟར་མཛེས་པའི་རྩྭ་རྡོ་རྗེ་སེམས་དཔའི་
ཚེའི་དཔལ་དང་ལྡན་ཞིང་། གང་བྱུང་ཆུབ་སྙིང་པོ་ལ་འདུག་
པའི་གདན་དམ་པར་བསྔགས་པ་རྩྭ་དུར་བའི་ཆུན་པོ་དང༌།
རྣམ་པར་མ་ཚང་བ་མེད་པ་མངོན་དུ་གྱུར་པས་འཇིག་རྟེན་
དང་འཇིག་རྟེན་ལས་འདས་པའི་བདེ་ལེགས་ཐམས་ཅད་ཀྱི་
འབྲས་བུ་བྱང་ཆུབ་མཆོག་གི་སྙིང་པོར་གྱུར་པ་ཤིང་ཐོག་བིལ་
བ་དང༌། བདུད་བཞིའི་ཆུ་སྲིན་རྣམ་པར་འབིགས་ཤིང་

གཡོན་མིན་དུ་འཁྱིལ་བའི་བཀྲ་ཤིས་པའི་མཚན་མ་ཅན། པོ་
ཐེག་པ་གསུམ་གྱི་ཆོས་ཀྱི་སྒྲས་སེམས་ཅན་ཐམས་ཅད་མ་རིག་
པའི་གཉིས་ལས་སློང་བར་བྱེད་པའི་ཆོས་ཀྱི་དུང་དང༌། པདྨ་
རཱ་ག་ལྟར་དམར་བའི་འོད་ཀྱིས་གང་ལ་རེག་པ་ཉིད་བདག་
གིར་བགྱིད་པའི་དབང་གི་ཕྲིན་ལས་ཅན། ཆོས་ཀྱི་རྒྱལ་སྲིད་
མཆོག་གི་གོ་འཕང་སྩོལ་བ་ཚོན་ལི་ཁྲིས་བྱུར་བུར་གང་བའི་
(མན་ཤེས་རབ་ཀྱི་)སྐྱོགས་དང༌། རྡོ་རྗེའི་ཚ་ཚ་དྲག་པོའི་༌་
ཆར་འབེབས་པས་བགེགས་ཀྱི་ཕྱོགས་མ་ལུས་པ་ཕྱེ་མར་
འཐག་པའི་མཐུ་སྟོབས་ཅན་རྡོ་རྗེའི་ཡུངས་དཀར་གྱི་
གཏམས་པའི་ཡོལ་གོ་སྟེ། སྔོན་ཐུབ་པ་དྲང་སྲོང་ཆེན་པོས་
བཀྲ་ཤིས་པའི་རྫས་སུ་བྱིན་གྱིས་བརླབས་པའི་བཀྲ་ཤིས་རྫས་
བརྒྱད་ཀྱིས་སྤྲས་པའོ། །ཤེས་རབ་ཀྱི་དབང་པོ་སོགས་ལྔ་
མཐར་ཕྱིན་པའི་སྒྱུ་འཕྲུལ་བང་རིམ་བཞི་པའི་ཕྱོགས་བཞིའི་
བབ་ལེ་དབུས་མ་བཞི་ལ། རབ་དགྱེས་དཔའ་བོ་ཧེ་རུ་ཀ་རྡོ་
རྗེ་འཆང་བའི་རིགས་ཀྱི་ཅོད་པན་ཅན་རྡོ་རྗེ་དགའ་མ་མཉམ་
པར་སྦྱོར་བའི་ཕྱག་རྒྱ་སྲ་ཞིང་བརྟན་པའི་རང་བཞིན་ཅན་རྡོ་
རྗེ་དང་། ཉི་མ་སྟོང་བས་ལྷག་པའི་འོད་ཀྱི་ཕུང་པོ་བྱེ་བ་བྱེ་
བའི་འོད་རིས་མཐའ་དབུས་མེད་པར་སྤྲོ་བའི་རིན་པོ་ཆེ་

མཆོག་གི་ཅོད་པན་རྣམ་པར་བཅིངས་པའི་རིགས་ཀྱི་དཔའ་
བོ་རིན་ཆེན་དགའ་མ་དང་གཉིས་སུ་མེད་པར་སྦྱོར་བའི་ཕྱག་
རྒྱ་རིན་པོ་ཆེ་དང་། ཆགས་པ་མེད་པའི་ཆགས་པ་ཆེན་པོའི་
དམར་འོད་ཅན་གྱི་འདབ་མ་སྟོང་ཕྲག་ལྡན་པའི་ཆུ་སྐྱེས་སར་
པའི་ཅོད་པན་ཅན་སྣང་བ་མཐའ་ཡས་པའི་རིགས་ཀྱི་དཔའ་
བོ་པདྨ་ར་ཏཱི་དང་མཉམ་པར་སྤྱོད་པའི་ཕྱག་རྒྱ་པདྨ་ལང་ཚོ་
དར་ལ་བབ་པ་དང༌། ཕྲིན་ལས་རྣམ་པ་བཞིས་སེམས་ཅན་
རྣམས་ཡངས་པའི་ལམ་ལ་བཀྲི་བར་མཛད་པའི་རྡོ་རྗེ་རྒྱ་གྲམ་
སྤྱི་བོའི་ཕུད་དུ་མཛེས་པའི་ལས་ཐམས་ཅད་པའི་རིགས་ཀྱི་
དཔའ་བོ་ཀརྨ་རཏཱིའི་པང་ན་འགྱིང་པའི་ཕྱག་རྒྱ་སྣ་ཚོགས་རྡོ་
རྗེས་སྤྲས་པའོ། །དེ་རྣམས་ཀྱི་གཡས་གཡོན་གྱི་བབ་ལེའི་ཁྱིམ་
རྣམས་ལ་ཤཱཀྱའི་སྲས་དོན་ཐམས་ཅད་གྲུབ་པ་བྱང་ཆུབ་ཤིང་
གི་ངོས་སུ་བགྲོད་པའི་ཚེ་བུ་མོ་ལེགས་སྐྱེས་མའི་བཏུང་བ་ལ་
དགེ་མཚན་ཕུལ་དུ་བྱུང་བ་ཤར་བའི་གཙོ་བོ་དཔལ་བེའུ་དང༌།
ཛམྦུ་ན་དཱའི་གསེར་ལན་སྟོང་དུ་བཙོ་ཞིང་སྦྱང་བ་བྱས་པའི་
ཁ་དོག་ཅན། ལྷ་དང་མིའི་འཁོར་ལོས་སྒྱུར་བ་རྣམས་ཀྱི་
བསོད་ནམས་ཀྱི་བཟོ་བོས་རང་བྱུང་དུ་གྲུབ་པའི་འཁོར་ལོ་
རྩིབས་ཕྲེང་བརྒྱ་ཕྲག་བཅུ་པ་ཅན་དང༌། ཚོགས་གཉིས་ཀྱི་

མཚོ་རྫིང་ལས་བསྐྲུན་པའི་པདྨ་དཀར་པོ་ཟླ་བའི་འོད་རིས་
ཅན། སྡོང་བུས་མཛེས་པའི་མཆོད་སྦྱིན་བརྒྱ་པའི་ཡན་ལག་
གི་མཉེན་ལྕག་ཀྱང་འཕྲོག་པའི་ཆུ་སྐྱེས་དང༌། བདུད་བཞིའི་
གཡུལ་ངོ་ཕམ་པར་བྱས་ཏེ་གང་གི་རྩེ་ལ་བཀོད་པའི་རིན་པོ་
ཆེའི་ཏོག་ལས་གང་གསོལ་བ་བཏབ་པ་འབྱུང་བའི་ཏོག་ཅན་
ལྷའི་དར་གོས་སྣ་ཚོགས་པའི་ལྷབ་ལྷུབ་རྣམ་པར་མཛེས་པའི་
རྒྱལ་མཚན་དང༌། སྐར་མའི་བདག་པོ་དྲ་བའི་ཁོང་གསེང་།
ཅན་དུ་བཀོད་ནས་སྤྲིན་སྲབ་མོའི་སྣམ་བུ་ཅུང་ཟད་ཙམ་
གཡོགས་པ་ལ། རིན་པོ་ཆེ་དུ་མའི་ཚར་ཚར་དང་ཕུད་བུ་
བཏགས་པ་ལྟ་བུའི་གདུགས་དཀར་པོ་གསེར་གྱི་ལྗོན་པ་དྲང་
པོའི་ཡུ་བ་ཅན་དང་། འཇིག་རྟེན་དང་དེ་ལས་འདས་པའི་
ཕུན་སུམ་ཚོགས་པ་ཡོད་དོ་ཅོག་གིས་གང་ཞིང༌། ལྷ་རྫས་ཀྱི་
གོས་སྣ་ཚོགས་ཀྱི་མགུལ་པ་བརྒྱན་པའི་གཏེར་གྱི་བུམ་པ་༌་
བཟང་པོ་དང༌། རིན་ཆེན་འབྱུང་བའི་གནས་ཀྱི་ཁྱད་པར་ན་
གདེངས་ཅན་དབང་པོ་རྣམས་ཀྱི་ཅོད་པན་དུ་དཀྲིས་པའི་
མཚན་མར་བཀོད། གཡས་ཕྱོགས་སུ་འཁྱིལ་བའི་ངོ་མཚར་
དང་ལྡན་པ་དུང་དཀར་པོ་དང་། །ལུས་ཤེལ་ཀྱི་(བརྡར་བུ་)
གཤོག་འདབ་ཀྱི་རོལ་རྩེད་དང་ལྡན་ཞིང༌། མིག་ཉི་མའི་

དཀྱིལ་འཁོར་ཆུའི་དབུས་སུ་ལྷུང་བ་ལྟ་བུའི་དམར་སེར་ཁྱིལ་
ལེ་གཡོ་བའི་ཆུའི་གར་མཁན་གསེར་ཉ་ཟུང་རྣམས་ཏེ་བཀྲ་
ཤིས་པའི་རྟགས་བརྒྱད་ཀྱིས་རྣམ་པར་བརྒྱན་པའོ། །དེའི་སྟེང་
དུ་དད་པ་ལ་སོགས་པའི་སྟོབས་ལྔའི་ཆུ་སྐྱེས་ཀྱི་ཕྲེང་བ་ཚར་
དུ་མངར་བ་ནི་བུམ་རྟེན་མགུར་ཆུའི་རྣམ་པར་སྲིད་པ་གསུམ་
གྱི་བླ་མའི་བཟོ་བོས་བཀོད་པའོ། །དེ་ནས་བྱང་ཆུབ་ཀྱི་ཡན་
ལག་བདུན་རྣམ་པར་དག་པའི་བུམ་པ་ནི། ཏིང་ངེ་འཛིན་
རབ་འབྱམས་བསམ་གྱིས་མི་ཁྱབ་པ་རྒྱ་མཚོའི་དཔལ་ལས་
གྲུབ་པའི་རིན་པོ་ཆེ་དངུལ་གྱི་བུམ་པ་ལ། འཁོར་བ་ཐོག་
མཐའ་མེད་པའི་དབྱིངས་སུ་སེམས་ཅན་གྱི་ཁམས་དང་
མཉམ་པར་འཇུག་པས་དེ་དང་དེའི་དོན་ཕྲ་བ་དང་རགས་པ་
གང་ལའང་ཕྱོགས་རིགས་སུ་འཛིན་པ་དང་བྲལ་བའི་བརྩོན་
འགྲུས་རྒྱུན་མི་འཆད་པ་ལས་བྱུང་བའི་དབྱིབས་ཕུན་སུམ་
ཚོགས་པ་དང་སྡུག་བསྔལ་བའི་དྲི་མའི་རབ་རིབ་སྐད་ཅིག་
ཀྱང་མི་གནས་པའི་དགའ་བའི་མདངས་མཆོག་ཏུ་འབར་བ་
དང་། འཁོར་བ་དང་མྱ་ངན་ལས་འདས་པ་ཆེན་པོའི་བར་གྱི་
ཆོས་ཐམས་ཅད་རྩེ་གཅིག་ཏུ་མཉམ་པར་གཞག་པས་གཉིས་
སུ་སྣང་བའི་ཤུན་པའི་རང་རོང་མི་མངའ་བའི་ངོས་འཇམ་པ་

དང་ལྡན་པའི་ཤིན་ཏུ་སྦྱངས་པ་དང་། ཆོས་ཐམས་ཅད་ལ་ཡེ་
ཤེས་ཀྱི་སྣང་བ་དམ་པའི་རོས་ཁྱབ་པས་མི་སྡུག་པ་མི་མངའ་
བར་རང་གི་རྒྱན་ཕུལ་དུ་བྱུང་བའི་ཕྱི་དོན་དུ་མཛེས་ཤིང་
ཡིད་དུ་འོང་བའི་དྲ་བ་དྲ་ཕྱེད་ཀྱིས་བརྒྱན་པས་རྣམ་པར་
འབྱེད་པ་དང༌། ཤེས་བྱའི་དཀྱིལ་འཁོར་ཐམས་ཅད་ལྐོག་ཏུ་
མ་གྱུར་པར་མངོན་དུ་དུས་གསུམ་མཉམ་པར་དྲན་པའི་རིན་
པོ་ཆེ་དུ་མའི་ཕྲ་མ་འདྲེས་པར་བཀོད་པས་མཆོག་ཏུ་བརྒྱན་
པས་དྲན་པ་དང་། ཆོས་ཀྱི་དབྱིངས་མཐའ་དང་དབུས་རྣམ་
པ་ཐམས་ཅད་དང་བྲལ་བའི་ཟབ་གསལ་ཡེ་ཤེས་ཀྱི་དཀྱིལ་
འཁོར་ཆེན་པོ་ཆོས་ཉིད་དོན་དམ་པའི་གནས་ལུགས་ཕྱོགས་
སུ་ལྷུང་བ་དང་བྲལ་བའི་བཏང་སྙོམས་ཆེན་པོའི་དཔལ་དང་
ལྡན་པའི་བུམ་ཁྱིམ་ཟླུམ་པོ་མཐོ་ཞིང་བརྗིད་ཆགས་པའོ། །
དེའི་ནང་ངོས་ལ་དཀར་མོ་ལ་སོགས་པའི་ལྷ་མོ་བརྒྱད་ཀྱི་
བཀོད་རིས་ཕུན་སུམ་ཚོགས་པ་ཉེ་བར་སྤྲས་པར་བྱས་ཤིང༌། །
དེ་ཉིད་ཀྱི་དབུས་ན་རིགས་ཐམས་ཀྱི་ཁྱབ་བདག་ཆོས་ཀྱི་
དབྱིངས་མཐའ་དང་བྲལ་བའི་ཞིང་རབ་འབྱམས་སུ་སྐུ་
གསུང་ཐུགས་མི་ཟད་པའི་རྣམ་འཕྲུལ་རྒྱུན་མི་འཆད་པའི་
བཀོད་པ་ཐམས་ཅད་པ། གང་གི་སྐུའི་རྡུལ་ཕྲ་མོའི་ཀློང་རེ་རེ་

ནའང་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་
ཞིང་ཁམས་འབྱམས་ཀླས་པའི་བཀོད་པའི་ཕུལ་ཀུན་ཏུ་
འཆང་ཡང་། གཉིས་སུ་འཛིན་པའི་ར་རི་མི་མངའ་བས་ཆོས་
ཐམས་ཅད་ཀྱི་ངོ་བོར་བཞུགས་མོད། གང་ལ་གང་འདུལ་
བའི་ཐུགས་རྗེ་དང་ཐབས་མཁས་པའི་ཕྲིན་ལས་རྒྱུན་མི་
འཚད་པའི་དབང་འབྱོར་བ། བླ་མ་དཔལ་རིབ་དགྱེས་ཧེ་རུ་
ཀ་དེ་ཉིད་དཔའ་བོ་མཁའ་འགྲོ་མཆོད་པའི་བྱེད་པ་པོ་བསམ་
གྱིས་མི་ཁྱབ་པས་ཕྱི་ནང་གསང་བ་དེ་ཁོ་ཉིད་ཀྱི་མཆོད་སྤྲིན་
དུས་ཡོལ་བ་མེད་པར་སྤྲོ་བའི་དབུས་ན།། སེམས་ཅན་
ཁམས་ཇི་སྲིད་ཀྱི་བར་བཞུགས་པའོ། །དེ་ནས་པུ་ཤུ་སྟེ་བྲེ་ནི་
འཕགས་ལམ་བརྒྱུད་ཀྱི་བཀོད་པ་ཕུན་སུམ་ཚོགས་པའི་བྲེ་
རྟེན་གྱི་ངོས་ལ་སེ་ཆེན་གན་མཛོད་མ་ཞེས་པ་སོགས་ཀྱི་རིན་
པོ་ཆེ་མཚུངས་བྲལ་བཞིས་བརྒྱན་ཞིང༌། ཁ་ཁྱེར་བཞི་ལ་
དཔལ་དགྱེས་པ་རྡོ་རྗེ་ཧེ་རུ་ཀ་བཞིའི་སྙིང་པོ་ལས། སྐུ་རྡོ་རྗེ་
ཞལ་གཅིག་ཕྱག་གཉིས་པའི་སྙིང་པོ་ཨོ་ཏྲེ་ལོ་ཀ་ཀླུ་པ་ཧཱུཾ་ཧཱུཾ་ཧཱུཾ་
ཕཊ་སྭཱཧཱ། གསུང་རྡོ་རྗེ་ཞལ་གསུམ་ཕྱག་བཞི་པའི་སྙིང་པོ་ཨོ་
ཛཱ་ལ་ཛཱ་ལ་ཧཱུཾ་ཧཱུཾ་ཧཱུཾ་ཧཱུཾ་ཕཊ་སྭཱཧཱ། ཐུགས་རྡོ་རྗེ་ཞལ་གསུམ་
ཕྱག་དྲུག་པའི་སྙིང་པོ་ཨོ་ཀ་ཊ་ཀ་ཊ་བཛྲ་ཧཱུྃ་ཧཱུྃ་ཧཱུྃ་ཕཊ་སྭཱཧཱ། །

སྙིང་པོ་ཀྱེ་རྡོ་རྗེའི་སྙིང་པོ་ཨོ་དེ་བ་པི་ཙུ་བཛྲ་ཧཱུྃ་ཧཱུྃ་ཧཱུྃ་ཕཊ་
སཱཧཱ། ཞེས་པ་རྣམས་འཕགས་ཡུལ་མཆོག་གི་ཡི་གེའི་རྣམ་
པར་སྤྲས་པའོ། །དེའི་སྟེང་དུ། ཤེས་པ་བཅུའི་སྙིང་པོ་ཅན་གྱི་
སྲོག་ཤིང་ལ་བརྟེན་པའི་སྟོབས་བཅུ་དང་དྲན་པ་ཉེ་བར་
གཞག་པ་གསུམ་གྱི་འཁོར་ལོ་བརྩེགས་མ་བཅུ་གསུམ་ལ།
དཔལ་རྡོ་རྗེ་ཐེག་པའི་ཡང་སྙིང་ཐབས་དང་ཤེས་རབ་གཉིས་
སུ་མེད་པའི་བདག་ཉིད་ཅན་ཀྱེ་རྡོ་རྗེ་མཆོག་གི་གཞི་ལམ་
འབྲས་བུའི་ཆོས་ཀྱི་ཕུང་པོ་དུས་ཆད་པ་མེད་པར་གསུངས་
པའི་ཡང་རྩེ་ལམ་འབྲས་བུ་དང་བཅས་པའི་བླ་མ་བརྒྱུད་པའི་
རིམ་པ་ཁྱབ་བདག་རྡོ་རྗེ་འཆང་ཆེན་པོ་ནས། ཐམས་ཅད་
མཁྱེན་པ་རྡོ་རྗེ་གདན་པ་ཆེན་པོའི་བར་གྱི་བླ་མ་རྣམས་ཀྱི་
མཚན་རིན་པོ་ཆེའི་ཕྲེང་བ་ལེགས་པར་སྦྱར་བའི་སྐད་ལས་
དྲངས་ཏེ། འཕགས་ཡུལ་གྱི་ལཉྫའི་སྣང་བརྙན་དུ་རིམ་པར་
བཀོད་ལ། རིན་པོ་ཆེའི་བྱེ་བྲག་བསམ་གྱིས་མི་ཁྱབ་པས་ཀྱང་
ཉེ་བར་མཛེས་པའོ། །དེའི་སྟེང་དུ་ཆར་ལེབས་ནི་བདེན་པ་
གཉིས་མཐར་ཕྱིན་པའི་བྱང་ཆུབ་ཀྱི་སེམས་དམིགས་པའི་
ཕྱོགས་སུ་ལྷུང་བ་ཐམས་ཅད་དང་བྲལ་བའི་ཐུགས་རྗེ་ཆེན་
པོས་འཇིག་རྟེན་དང་འཇིག་རྟེན་ལས་འདས་པའི་བརྟན་

གཡོ་མ་ལུས་པ་ལ་ཁྱབ་པའི་གདུགས། ལྷའི་རིན་པོ་ཆེ་སྤྲིན་
མདོག་མཁའ་ལ་ལྡིང་བ་ལྟ་བུ་ལ་རིན་པོ་ཆེ་སྣ་ཚོགས་པའི་
འཕྲ་བཀོད་ཕུལ་དུ་བྱུང་བ་དང་བཅས་པའོ། །དེ་དག་གི་ཏོག་
ཏུ་ཡོན་ཏན་གྱི་ཆོས་མ་ཚང་བ་མེད་པའི་ཆ་ཤས་ཡོངས་སུ་
རྫོགས་ཤིང༌། །སྲིད་ཞིའི་རྒུད་པ་མ་ལུས་པའི་ཚ་གདུང་སེལ་
བའི་འོད་དཀར་ཕྱོགས་བཅུར་རྣམ་པར་སྐྱོང་བའི་འོས་རིས་
ཅན་ཟླ་བའི་དཀྱིལ་འཁོར་ཆེན་པོ་བདེ་བ་དམ་པའི་བདུད་
རྩིའི་ཆུ་འཛག་པའི་ཤེལ་ལེབ་ལས་གྲུབ་པ་དང་། དེའི་སྟེང་དུ་
མ་རིག་པའི་མུན་པ་དང་ལྷན་ཅིག་མི་གནས་ཤིང་། ཉོན་
མོངས་པའི་འདམ་དང་སྒྲིབ་པའི་ཆུ་བྲན་རྣམ་པར་སྐེམ་པའི་
འོད་ཀྱི་གདུང་ཚ་ཞིང་འབར་བ་ཅན། ལེགས་པར་བྱས་པའི་
པདྨ་ཁ་འབྱེད་པའི་འོད་ཟེར་རྣོན་པོ་དང་ལྡན་པ། ས་དང་
ལམ་གྱི་འབྲས་བུ་རྣམ་སྨིན་པ་མཐར་ཕྱིན་པར་བྱེད་པའི་ཉི་
མ་རིན་པོ་ཆེ་མེ་ཤེལ་ལས་གྲུབ་པ་དང་། བགྲོད་པར་བྱ་བའི་
རྩེ་མོར་ཕྱིན་པས་འཕོ་བ་དང༌། གཡོ་བ་དང་། འགྱུར་བ་དང༌
བྲལ་བའི་ཆོས་ཀྱི་དབྱིངས་ཀྱི་སྣང་བརྙན་ཨུཏྤལ་སར་པའི་
སྙིང་པོ་རིན་པོ་ཆེ་ཨིནྡྲ་ནཱི་ལ་ལས་གྲུབ་པ་དག་ཛམྦུ་ཆུ་བོའི་
གསེར་གྱི་འོད་ཟེར་པ་ཏྲས་ཀུན་ནས་སྤྲས་པ་དང་བཅས་པ་

ལྷམ་མེ། ལྷན་ནེ། ལྷང་ངེ་སྣང་བས་མཛེས་པའི་ཆོས་ཀྱི་སྐུ་
བྱང་ཆུབ་ཆེན་པོའི་མཆོད་རྟེན་དམ་པ་དེ་ཉིད་ཐར་པ་ཆེན་
པོའི་གཞལ་མེད་ཁང་མངོན་སུམ་པའི་གཙུག་ལག་ཁང་འདི་
ཉིད་ཀྱི་སྙིང་པོར་གྱུར་བའི་ཡང་ཐོག །རྒྱུད་སྡེ་རྒྱ་མཚོའི་ངེས་
གསང་བླ་ན་མེད་པ་ཐུགས་སུ་བསྟར་བའི་བླ་མ་རབ་འབྱམས་
མ་ལུས་ཤིང་ལུས་པ་མེད་པར་མངོན་སུམ་དུ་བཞུགས་པའི་
དབུས་སུ། དཔལ་ཀུན་ཏུ་བཟང་པོའི་རྣམ་པར་འཕྲུལ་པ་
ལས་བསྐྲུན་པའི་མཆོད་སྤྲིན་ཟད་མི་ཤེས་པ་དང་བཅས་ཏེ་
བཞུགས་སུ་གསོལ་བ་ནི། ལྷ་དང་བཅས་པ། བདུད་དང་
བཅས་པ། ཚངས་པ་དང་བཅས་པ། སྐྱེ་དགུའི་བདག་པོ་དང་
བཅས་པ་འགྲོ་བ་རྣམས་ཀྱི་འཁོར་འདས་ཀྱི་ཕན་བདེ་མ་ལུས་
པའི་རྩ་ལག་དམ་པ་བསོད་ནམས་ཀྱི་ཕུང་པོ་ཡོངས་སུ་རྫོགས་
པ་དང་ཀུན་ནས་ཕྱག་བྱ་བའི་ཡུལ་དམ་པར་གྱུར་པའོ། །ཕྱིས་
སུ་དད་པ་དང་ལྡན་པའི་སྐྱེས་ཆེན་འགའ་ཞིག་ལ། འདི་ཉིད་
ཀྱི་གསེང་ལ་ལ་ནས་རིང་བསྲེལ་གྱི་ཚོགས་ཕེབས་པ་ཡང་བྱུང་
ངོ༌། །སླད་ནས་ཀྱང་ལོ་དུས་ཀྱི་མཆོད་པ་འབུལ་བའི་ཚེ
འདུས་པའི་ཚོགས་ཆེན་གྱིས་རྒྱུད་སྡེ་གོང་འོག་གི་དཀྱིལ་
འཁོར་ཉི་ཤུ་རྩ་བདུན་ཞལ་ཕྱེ་བའི་ཞག་བརྒྱད་ཀྱི་བར་དུ་

སྒྲུབ་ཅིང་མཆོད་པ་དང་། གསོལ་འདེབས་རྒྱ་ཆེན་པོ་བགྱིད་
པ་ལ་བརྩོན་པ་འདི་ནི་བསྟན་པ་ཇི་སྲིད་གནས་ཀྱི་བར་དུ་
རྒྱུན་མི་འཆད་པར་འབྱུང་བ་ཡིན་ནོ། །སྨྲས་པ། རྗེ་བཙུན་བླ་
མ་ས་གསུམ་འགྲོ་བའི་མིག །རྒྱལ་བསྟན་ཉིན་བྱེད་ཕྲིན་ལས་
འོད་སྟོང་ཅན། །གློ་བུར་ཞི་བའི་ས་འཛིན་རྩེར་ནུབ་པས། །
ལྷར་བཅས་འགྲོ་འདི་ཅིག་ཅར་མུན་པས་ཁྱབ། །མི་ཤེས་
མཚན་མོའི་ལང་ཚོ་དཔྱིས་འབྱིན་ཞིང་། །རྣམ་དཔྱོད་བློ་ཡི་
པད་དཀར་ཁ་འབྱེད་པའི། །བློ་གསལ་པདྨའི་གཉེན་མཆོག་མི་
སྣང་ན། །མཁས་རློམ་གཞན་དག་མེ་ཁྱེར་ཁོ་ནར་ཟད། །
སྐྱབས་མཆོག་ཁྱོད་ཀྱིས་བདག་ཅག་རབ་སྤངས་ནས། །ངོ་
མཚར་ལྟས་བཟང་ཆོ་འཕྲུལ་གྱིས་དྲངས་ཀྱང༌། །མྱ་ངན་
ལྕགས་ཀྱུ་རྣོན་པོས་གདུང་སེམས་ཀྱིས། །(སོ་ལྡན་གཏོང་བ་)
མིན་ཞེས་ཆོ་ངེ་བྱས། །འོན་ཀྱང་སྐུ་གདུང་ཡིད་བཞིན་ནོར་
བུའི་རྒྱལ། །རིན་ཆེན་ཕུང་པོའི་མཆོད་སྡོང་མཛེས་པའི་དཔལ། །
འཇིག་རྟེན་བསོད་ནམས་ཞིང་མཆོག་གཅིག་པུ་འདི། །བདག་
ཅག་འཚོ་སྲོག་བརྟེན་པའི་འཁར་བར་གྱུར། །དཔལ་ལྡན་བླ་
མ་དམ་པའི་རྣམ་ཐར་པ་ངོ་མཚར་རིན་པོ་ཆེའི་གཏེར་མཛོད་
ལས་ཅུང་ཟད་བསྙེན་པའི་ཚུལ་དང་སྐུ་གསུམ་མངོན་དུ་

མཛད་པའི་སྐབས་ཏེ་བཅུ་གཉིས་པའོ།། །།
 བསོད་ནམས་བརྒྱ་ཕྲག་མཚན་བཟང་ཕུང་པོའི་སྐུ།།
བརྒྱད་ཁྲི་བཞི་སྟོང་ཆོས་ཀྱི་འཁོར་ལོའི་གསུང་། །སྤངས་
རྟོགས་ཕུན་ཚོགས་ཡེ་ཤེས་རྒྱ་མཚོའི་ཐུགས། །འགྲོ་བའི་བླ་
མར་གུས་པས་སྙིང་ནས་འདུད། །བདག་བློའི་གཉིས་འཐུང་
སྙོམས་ལས་ནགས་ནང་དུ། །ལེ་ལོའི་གཉིད་ཀྱིས་རབ་མྱོས་
བདེར་ཉལ་ཚེ། །ཆེན་པོའི་གསུང་ལས་དེང་སང་རང་རང་
མགོན། །ཡོན་ཏན་ཆུང་ངུའང་སྒྲོ་བཏགས་ཀྱིས་བསྔགས་ན། །།
རྗེ་བཙུན་རྣམ་ཐར་ཐུབ་མཆོག་མཛད་པ་དངོས། །ས་གསུམ་
རྣ་བའི་རྒྱན་དུ་ཅིས་མི་སྤེལ། །ཞེས་བརྗོད་ཞེན་སྐུལ་ལྕག་གིས་
གཞུས་པ་ལས། །ཤིན་ཏུ་བྱ་དཀའི་ཁུར་ཆེན་དང་བླངས་ཏེ། །
གངས་རིའི་ཁྲོད་དུ་དུ་མའི་འགྲོ་རྣམས་ལ། །ཐུགས་རྗེའི་ཆུ་
རྒྱུན་རྒྱུན་མི་འཆད་པ་ཡིན། །བླ་མའི་རྣམ་ཐར་ཐར་འདོད་
མགུལ་པའི་རྒྱན། །ཁོ་བོས་སྤེལ་ལེགས་ལེགས་བཤད་གཏམ་
གྱིས་སྙེད། །ཇི་ལྟར་ཡན་ལག་ཕྲ་མོའི་སྲིན་བུ་ཡིས། །ཆུ་སྲིན་
འབྱུང་གནས་གཏིང་མཐའ་འཚོལ་བ་བཞིན། །རྒྱལ་བ་མཆོག་
གི་མཛད་པའི་གསང་མཐའ་ལ། །བདག་ཅག་བྱིས་པའི་བློ་
ཡང་དེ་འདྲ་ཉིད། །ལྷུན་པོའི་གསེར་རི་འཁོར་ཡུག་བཅས་

པའི་ས། །ཤེས་ལྡན་སུ་ཞིག་རྩྭ་རྩེའི་སྲང་གིས་འཇལ། །དེ་
བཞིན་ཁྱོད་ཀྱི་ཡོན་ཏན་མཁའ་འདྲ་བ། །རྟོགས་ལ་བློ་ཆེན་
རྣམས་ཀྱང་ངལ་བའི་གནས། །འོན་ཀྱང་མཆོག་གི་རིན་ཆེན་
དུམ་བུ་དང༌། །འཆི་མེད་བདུད་རྩིའི་ཟིལ་དངར་ཐིགས་པས་
ཀྱང་། །འདོད་དགུ་སྦྱིན་དང་ཚ་གདུང་སྐྱོབ་པ་ཡི། །དོན་ཆེན་
འགྲོ་མང་དབུས་སུ་བྱེད་པ་ལྟར། །རྫོགས་སངས་རྒྱས་ཀྱང་
ཐུགས་རྗེས་ཐ་མལ་དང་། །སྐལ་མཉམ་སྐུར་བསྟན་ཐུན་མོང་
མཛད་པ་ལས། །ཉེ་ཚེའི་བློ་ཡིས་ཅུང་ཟད་གཅིག་བསྡེབས་པ། །
འདི་ཡང་རྣམ་ཀུན་དོན་ཡོད་ཁོ་ན་ཡིན། །རྣམ་དཔྱོད་བློ་མིག་
ཕྲག་དོག་རབ་རིབ་ཅན། །ཁྱེད་ཅག་དད་པའི་མིག་སྨན་
བཟང་བསྟེན་ཏེ། །གཟུ་བོའི་བློ་ཡིས་མཛད་མཆོག་འདི་ལྟོས་ལ།།
རླབས་ཆེན་བྱང་ཆུབ་སྤྱོད་ལ་གོམས་པར་མཛོད། །བདག་ཅག་
མི་ཤེས་ཚུར་མཐོང་བྱིས་པའི་བློས། །རྒྱལ་བའི་མཛད་བཟང་
སྤེལ་འདིར་ཚིག་དོན་ལ། །ནོངས་པ་གང་མཆིས་རྗེ་བཙུན་བླ་
མ་དང༌། །མཁྱེན་སྤྱན་ཡངས་པ་རྣམས་ཀྱིས་བཟོད་འཚལ་ལོ། །
ཚུལ་འདིར་འབད་ལས་རྣམ་དག་དགེ་བའི་དངོས། །ཟླ་འོད་
དུང་དང་པད་རྩི་ལྟར་དཀར་བ། །ཅི་ཞིག་བསྐྲུན་དེ་མཁའ་
ལྟར་ཆེར་སྤེལ་ནས། །འགྲོ་ཀུན་རྗེ་བཙུན་གོ་འཕང་ཐོབ་ཕྱིར་

བསྔོ། །བདག་སོགས་དེང་ནས་སྲིད་པ་ཐམས་ཅད་དུ། །བསྐལ་
པ་རྒྱ་མཚོར་མཚན་ཙམ་རྙེད་དཀའ་བ། །རྡོ་རྗེ་འཆང་དངོས་
རྗེ་བཙུན་ཞབས་ཀྱི་རྡུལ། །དད་པའི་གཙུག་གིས་འབྲལ་མེད་
བསྟེན་པར་ཤོག །དེར་ནི་སྒོ་གསུམ་བྱ་བ་ཐམས་ཅད་ཀྱང༌། །
ཁྱོད་མཉེས་བགྱིད་པ་གཅིག་པུའི་ཐབས་གྱུར་ཅིང་། །རྣམ་
ཐར་རྒྱ་མཚོའི་རྗེས་སུ་སློབ་མཁས་པས། །ཁྱོད་བསྟན་འཛིན་
ཅིང་སྤེལ་བའི་མཐུ་ལྡན་ཤོག །རྒྱལ་བའི་བསྟན་པ་དམ་ཆོས་
བཤད་སྒྲུབ་དང་། །བསྟན་འཛིན་རྣམས་ཀྱི་སྐུ་ཚེ་ཕྲིན་ལས་སྒོ། །
སྐྱེ་དགུའི་ལྷག་བསམ་མོས་དང་དགེ་ཆོས་ཀུན། །ཕན་ཚུན་
འགྲན་པ་བཞིན་དུ་འཕེལ་བར་ཤོག །ཁྱད་པར་བསྟན་པའི་
འབྱུང་ཁུངས་རྡོ་རྗེ་གདན། །མདོ་སྔགས་ཆོས་ཀྱི་འཁོར་ལོ་
བསམ་ཡས་འདི། །ཇི་སྲིད་འཁོར་བ་གནས་པ་དེ་སྲིད་དུ། །ལྷ་
མིའི་བསོད་ནམས་ཞིང་དུ་གནས་པར་ཤོག །རྒྱལ་བ་ཀུན་
དངོས་ཁྱབ་བདག་རྡོ་རྗེ་སེམས། །རྗེ་བཙུན་འཇིགས་མེད་
དཔལ་བོའི་རིང་ལུགས་དང༌། །ཕྲིན་ལས་མཁའ་ཁྱབ་ཤིང་རྟ་
ཆེན་པོ་འདིས། །སེམས་ཅན་གཅིག་ཀྱང་མ་ལུས་སྒྲོལ་བར་ཤོག།
ཡངས་པའི་འཇིག་རྟེན་ཁམས་ཀྱི་འགྲོ་རྣམས་ཀྱང༌། །ནད་
མཚོན་མུ་གེའི་རྒུད་པས་མི་བརྫི་བར། །སྲིད་དང་ཞི་བའི་བདེ་

སྐྱིད་ཅི་ཡོད་པ། །དེ་དག་ཀུན་ལ་རྟག་ཏུ་སྤྱོད་པར་ཤོག །
མདོར་ན་ལེགས་བྱས་འདི་དང་གཞན་དུ་ཡང་། །རྣམ་དཀར་
བསོད་ནམས་རྒྱ་ཆེན་བསྐྲུན་པ་དང༌། །འཁོར་འདས་དགེ་
ལེགས་ཇི་སྙེད་ཡོད་པའི་མཐུས། །འགྲོ་ཀུན་རྫོགས་པའི་བྱང་
ཆུབ་མྱུར་ཐོབ་ཤོག །ཅེས་རྒྱལ་བ་ཐམས་ཅད་ཀྱི་མཁྱེན་བརྩེ་
ནུས་མཐུ་གཅིག་ཏུ་བསྡུས་པའི་བདག་ཉིད། དཔལ་ལྡན་བླ་
མ་དམ་པ་ཁྱབ་བདག་རྡོ་རྗེ་འཆང་ཀུན་དགའ་རྣམ་རྒྱལ་
དཔལ་བཟང་པོའི་རྣམ་པར་ཐར་པ་ངོ་མཚར་རིན་པོ་ཆེའི་
གཏེར་མཛོད་ཅེས་བྱ་བ་འདི་ནི། རྗེ་ཐམས་ཅད་མཁྱེན་པ་དེ་
ཉིད་ཀྱི་རིགས་ཀྱི་དབོན་ལྷ་སྲས་མིའི་དབང་པོ་མཁྱེན་པའི་
སྤྱན་དང་བྱམས་པའི་ཐུགས་ཡངས་པའི་མངའ་རིས་ཆོས་
བཞིན་སྐྱོང་བའི་སའི་དབང་ཕྱུག་དཔོན་ཆེན་ངག་དབང་
ཀུན་དགའ་བསོད་ནམས་རྒྱལ་པོའི་བཀའ་ལུང་དང་། གཞན་
ཡང་རྗེ་འདི་ཉིད་ལ་མི་འཕྲོག་པའི་མོས་དད་ཅན་གྱི་བཤེས་
གཉེན་དམ་པ་མཁྱེན་སྤྱན་ཡངས་པ་དུ་མའི་གསུང་གིས་ཡང་
ཡང་བསྐུལ་བ་ལ་བརྟེན་ནས། རྗེ་བཙུན་ཉིད་ཀྱི་བཀའ་
འབངས་ཀྱི་ཐ་ཆུང་དུ་གྱུར་ཀྱང་སྐུའི་སྲི་ཞུ་དང་ཞབས་འབྲིང་
ཡུན་རིང་དུ་བགྱིད་པའི་སྐལ་བ་ཐོབ་ཅིང་གསུང་གི་ཆ་ཤས་

ཙམ་གྱིས་འཚོ་བ་རྒྱའི་བན་དེ་བྱང་ཆུབ་དབང་རྒྱལ་གྱིས། །
ཐུན་མོང་གི་རྣམ་ཐར་ལས་ཆ་ཤས་ཙམ་གླེངས་ཏེ་སྒྲོ་སྐུར་
སོགས་ཀྱི་དྲི་མས་ཅུང་ཟད་ཀྱང་མ་སྦགས་པར། ཀུན་ལྡན་
ཞེས་པ་ལྕགས་ཕོ་བྱི་བའི་ལོ་ཆུ་སྟོད་ཀྱི་ཟླ་བའི་དཀར་ཚེས་
བཞི་རྒྱལ་བས་ཆོས་ཀྱི་འཁོར་ལོ་བསྐོར་བའི་དུས་ཆེན་ལ་
དཔལ་རྡོ་རྗེ་གདན་མི་འགྱུར་བདེ་བ་ཆེན་པོའི་ཆོས་གྲྭར་སྦྱར་
བའི་ཡི་གེ་པ་ནི་ཤཱཀྱ་ཀུན་དགའོ། །ཕྱོགས་དུས་ཐམས་ཅད་དུ་
བཀྲ་ཤིས་པར་གྱུར་ཅིག །ཨོཾ་སྭ་སྟི་བི་ཛ་ཡ། ཁ་བ་རི་ཡི་ཡུལ་
ལྗོངས་དམ་པ་འདིར། །སྙིགས་དུས་ཀུན་མཁྱེན་གཉིས་པ་ཆོས་
ཀྱི་རྒྱལ། །ཕུན་ཚོགས་དགའ་བཞིའི་དཔལ་ལ་ལོངས་སྤྱོད་པ། །
རྣམ་དག་མཁས་པའི་གཙུག་རྒྱན་གཞན་སྡེ་ཡི། །སྲིད་ལས་
རྒྱལ་བའི་མིག་འཕྲུལ་ལས་གཞན་ཅི། །ཕུལ་བྱུང་ཡེ་ཤེས་སྤྱན་
གྱིས་འགྲོ་ཀུན་ལ། །དཔལ་འབྱོར་བཟང་པོའི་གཟིགས་པ་
ཉམས་མིན་ཏེ། །ཁྱབ་བདག་རྒྱལ་བའི་ཤིང་རྟ་གཅིག་པུ་ལ། །
གང་གི་རྣམ་ཐར་ངོ་མཚར་རིན་ཆེན་གཏེར། །ཡིད་བཞིན་
རིན་ཐང་ཆེ་བའི་བང་མཛོད་དུ། །གཏེར་དུ་སྦས་ན་དད་ལྡན་
སྤྱོད་ཡུལ་མིན། །དེ་ཕྱིར་མི་ཟད་པར་གྱི་ཆུ་གཏེར་ཆེར། །ཉེ་
བར་བཀོད་ཚེ་ཀུན་གྱི་དགའ་སྟོན་ཡིན། །དེ་ལྟར་རྗེ་བཙུན་བླ་

མའི་དབོན་རིགས་ཏེ། །རྣམ་ཐར་རབ་ཏུ་བསྐུལ་བའི་བྱེད་པ་
པོ། །ངག་དབང་ཀུན་དགའི་དད་པས་རབ་དྲངས་ནས། །
ལེགས་བྱས་རྣམ་དཀར་དགེ་བ་སྤེལ་བའི་སླད། །ཁྱད་པར་
བསྔགས་འོས་དམ་པའི་མཆོག་གྱུར་པ། །རྒྱ་སྟོན་བྱང་ཆུབ་
མཚན་ཅན་བཀའ་བཞིན་དུ། །འབད་པ་ཆེན་པོས་ཉེ་བར་
སྐྲུན་པ་ལགས། །འདི་ཡང་རྒྱལ་ཆེན་གླིང་གི་ཕོ་བྲང་ནས། །
ལྷག་བསམ་རྣམ་པར་དག་པས་བསྒྲུབས་པ་ཡིན། །བར་ཤིང་
ཤེལ་གྱི་གླེགས་བུ་ཕུལ་བྱུང་རྣམས། །ས་སྐྱོང་ཚེ་རིགས་ཟིན་
པའི་གདུང་གི་རྩེར། །མཁྱེན་ཡངས་ཀུན་བཟང་རོལ་པའི་ཟློས་
གར་ཅན། །ཆོས་ཀྱི་དབང་ཕྱུག་བཀའ་དྲིན་ཉིད་ལས་ཐོབ། །
ཕྱི་མོ་ཇི་བཞིན་དག་བྱེད་སྦྱིན་པོས་བགྱིས། །བརྐོས་ཀྱི་འདུ་
བྱེད་དགོས་དར་ཁུ་ཚན་ཡིན། །ཡི་གེ་པ་ནི་དགེ་འདུན་རྣམ་
རྒྱལ་ཏེ། །འདི་ལས་བསོད་ནམས་ཚོགས་སུ་གང་གྱུར་དེས། །
རྗེ་བཙུན་བླ་མའི་ཐུགས་དགོངས་རབ་རྫོགས་ཤིང༌། །དཔལ་
ལྡན་རྡོ་རྗེ་གདན་གྱི་ཆོས་གྲྭ་ཆེར། །དགེ་འདུན་འདུས་པ་
ཕྱོགས་དུས་ཀུན་དུ་རྒྱས། །བསྟན་པའི་རྩ་ལག་གོང་དུ་འཕེལ་
གྱུར་ཅིག །ས་སྐྱོང་མཆོག་རྣམས་ཞབས་པད་བརྟན་པ་དང༌། །
བདག་སོགས་ལེགས་ཚོགས་བཞེད་དོན་འགྲུབ་གྱུར་ནས། །

འཆི་མེད་ཡེ་ཤེས་གོ་འཕང་མཆོག་བརྙེས་པའི། །ཀུན་ཀྱང་
ཐེག་པའི་སྙིང་པོར་རབ་ཞུགས་ནས། །སྐད་ཅིག་གཅིག་གིས་
རྫོགས་པར་བྱང་ཆུབ་སྟེ། །འགྲོ་ཀུན་བདེ་བའི་ལམ་ལ་སྤྱོད་
གྱུར་ཅིག །སྣ་ཚོགས་དབྱིག་གི་ལོ་ཀརྐ་ཊའི་ཁྱིམ་ཆུ་སྟོད་ཟླ་
བའི་ཕྱོགས་སྔ་མའི་དགའ་བ་དང་པོའི་རྒྱལ་དང་ཕུར་བུའི་
འགྲུབ་སྦྱོར་དགེ་བ་ལ། རྒྱལ་ཆེན་རྣམ་ཐོས་དགའ་བའི་གླིང་
དུ་ལེགས་པར་གྲུབ་པ་ཕྱོགས་ཐམས་ཅད་དུ་དར་ཞིང་རྒྱས་
པར་གྱུར་ཅིག །ཡེ་དྷརྨ་ཧེ་ཏུ་པྲ་བྷ་ཝཱ་ཧེ་ཏུནྟེ་ཥཱནྟ་ཐཱ་ག་ཏོ་
བྱ་བདཏ། ཏེ་ཥཱཉྩ་ཡོ་ནི་རོ་དྷ་ཨེ་བཾ་བཱ་དཱི་མཧཱ་ཤྲ་མ་ཎཿ
ཤུབྷམ་སྐུ་སརྦ་ཛ་ག་ཏྭཾ། །སརྦ་མངྒ་ལཾ། །དགེའོ།། དགེའོ།།

རྩོམ་སྒྲིག་འགན་ཁུར་བ།མཁན་པོ་རྡོ་རྗེ།
རྩོམ་སྒྲིག་པ།བསླབ་གསུམ་རྒྱལ་མཚན།
མདུན་ཤོག་ཇུས་འགོད་པ།དགེ་ལེགས།
ཞུ་དག་པ།དགེ་ལེགས།
གློག་འཕྲུལ་པ། སྔགས་འཆང་གུ་རུ།
རྫོང་པ་ཀུན་དགའ་རྣམ་རྒྱལ་གྱི་རྣམ་ཐར།
རྒྱལ་སྟོན་བྱང་ཆུབ་དཔལ་གྱིས་བརྩམས།
བསླབ་གསུམ་རྒྱལ་མཚན་གྱིས་བསྒྲིགས།
མཚོ་སྔོན་ནང་བསྟན་རྩོམ་སྒྲིག་ཁང་གིས་གློག་འཕྲུལ་དུ་ཕབས།།
ཤང་ཀང་ཐེན་མཱ་དཔེ་སྐྲུན་ཁང་གིས་བསྐྲུན་ཏེ་བཀྲམ།
མཚོ་སྔོན་ནང་བསྟན་པར་ཁང་གིས་པར།
དེབ་ཚད། 787 x1092 1/32 དཔར་ཤོག 7
གསབ་ཤོག 4 ཡིག་གྲངས་ཁྲི 13
ཉིས་སྟོང་གཅིག་ལོའི་ཟླ12པར་པར་གཞི་དང་པོ་བསྒྲིགས། །
ཉིས་སྟོང་གཅིག་ལོའི་ཟླ12པར་དཔར་ཐེངས་དང་པོ་དཔར། ༡
དཔེ་རྟགས། ISBN962450582X/D403087/
རིན་གོང་། སྒོར10.00
